### ASB Posts

-------------------------------------------
ব্যক্তিগত ডিসক্লেইমার
------------------------
আপনারা অনেকেই আমাকে ফলো করে আসছেন বা ফেইসবুক ফ্রেন্ড হিসেবে আছেন। এর একটি কারণ হচ্ছে অনেক কিছুর পাশাপাশি আমার ইসলাম নিয়ে লেখালেখি। অতএব এই ডিসক্লেইমারটি দিয়ে রাখা জরুরি। আপনারা এর ওপর ভিত্তি করে আমার কাছ থেকে কথা বা লেখা এক্সপেক্ট করবেন অথবা চাইলে আমাকে আনফলো বা আনসাবস্ক্রাইব করবেন। যেটা আমি একদমই চাবো না সেটা হোলো অহেতুক ভুল বোঝাবুঝি বা কাঁদা ছোঁড়াছুড়ি এবং সোশাল মিডিয়ায় যেধরণের বিশ্রি নেগেটিভ এনার্জি তৈরি করা হয় তার কোনোটা। 
আমার ইসলাম জানার পথটা শুরু হয়েছিলো সালাফি/আহলে হাদীস মেথডলজির হাত ধরে। বহু বছর হয়ে গেছে আমি এই মেথডলজির যেসব গ্রুপ রয়েছে তাদের সাথে ওঠাবসা করি না - এক্সেপ্ট যারা উদারমনা এবং পরমতসহিষ্ণু। তবে এসময়েও সালাফি ঘরানার বা তার কাছাকাছি ঘরানার 'আলেমদের চিন্তার ইনফ্লুয়েন্স ছিলো আমার ওপর। কিছু ইনফ্লুয়েন্স আমি নিজেই ধরে রেখেছিলাম আর কিছু ইনফ্লুয়েন্স আমার অজান্তেই আমার ওপর ছিলো। সে অনেক কথা। 
ইট শুড বি নোটেড যে আমার গত কিছু সময়ের পড়াশোনা ও পরিবর্তিত চিন্তার ভিত্তিতে আমি সালাফিজমকে এর নলেজ মেথডলজির পারস্পেক্টিভ থেকেই পরিত্যাগ করেছি এবং ট্রেডিশনাল স্কলারশিপকে গ্রহণ করেছি। এটি মূলত তিনটি ফ্রন্টে - যে তিনটি ফ্রন্টে এ দুই ব্রড মেথডলজির মাঝে বিতর্ক - 'আকীদা (আসারি বনাম আশ'আরী/মাতুরিদি/তাফউইদ হানাবিলাহ), ফিকহ (মাযহাব মানা বা না মানা) এবং তাসাউউফ। এই তিনটি মৌলিক জায়গাতেই আমি সালাফি অভিমতকে মোটা দাগে পুরোপুরি পরিত্যাগ করেছি। 
এর পেছনে দুই মেথডলজিরই মেটেরিয়াল আমার মূল ভাষায় সরাসরি পড়াশোনা করার অল্পবিস্তর সুযোগ হয়েছে। বহু ট্রেডিশনাল স্কলারদের কাজ ঘেঁটে আমার বর্তমান এই স্ট্যান্স। তাদের মাঝে রেফারেন্স হিসেবে উল্লেখযোগ্য হলেন শায়েখ 'আবদুল কাদের হুসেইন, শায়েখ সা'ঈদ আবদুল লাতীফ ফূদা, শায়েখ আহমাদ আশ-শরীফ, শায়েখ সালাহ আবুল-হাজ এবং আল-আজহার য়ুনিভার্সিটির অনেকেই। এরা প্রত্যেকেই একাডেমিকলি বিদগ্ধ এবং ট্রেডিশনাল স্কলারশিপেও ওয়েল ট্রেইন্ড - এবং এদের কথা আমাকে আশ্বস্ত করেছে। ইসলামিক জ্ঞানের গভীরতায় এবং যুক্তি, দর্শন ও জ্ঞানতাত্ত্বীক প্রশ্নে - সব জায়গাতেই ট্রেডিশনাল স্কলারশিপ আমার কাছে সঠিক, স্বস্তিদায়ক এবং বিস্তৃত - আর অবশ্যই কুরআন ও হাদীসের ব্যাখ্যায় সবচেয়ে পারদর্শী - মনে হয়েছে। 
এই ডিসক্লেইমার কোনো যুদ্ধ ঘোষণা নয় সালাফি/আহলে হাদীস বা অন্য কারও বিরুদ্ধে। এ কারণেই বলা যেন কেউ আমার ওপর এমন এক্সপেক্টেশন বা প্রত্যাশা না রাখেন যা আমি পূরণ করবো না। এই বিষয়গুলো নিয়ে স্থূল সোশাল মিডিয়া যুদ্ধে অবতীর্ণ হওয়ারও কোনো আগ্রহ নেই আমার। তবে ব্যক্তিগত নলেজ প্রেজেন্টেশনের স্বার্থে অ্যাকাডেমিক ভব্যতা বজিয়ে রেখে কখনও কখনও ডিসঅ্যাগ্রিমেন্টের জায়গাগুলো আমি অবশ্যই উল্লেখ করবো। 
এই বিষয়ে আপাতত কোনো প্রশ্নের উত্তর দিতে আগ্রহী নই আমি। সুতরাং কোনো প্রশ্ন করবেন না। উদ্দেশ্য হচ্ছে এটা ক্লিয়ার রাখা যে আমার কথাবার্তা কোন মেথডলজি অনুযায়ী এগুবে। আমি একটি চিন্তাকে মনে ধরে রেখে সাধারণভাবে সবই গ্রহণ করি এই ধারণা দিয়ে কথা বলাটাকে অবজেক্টিভিটির দিক থেকে সৎ মনে করি না। কোনো একটি মেথডলজি গ্রহণ করেছি - এর মানে এটা নয় যে অপর মেথডলজির সাথে আমার কোনো ব্যক্তিগত শত্রুতা শুরু হোলো - কিন্তু অন্য মেথডলজিটাকে আমি আর ঠিক মনে করি না এটাও জানা থাকা দরকার। 
পুরো ব্যাপারটিতে স্বচ্ছতা একান্ত কাম্য। আমার সোশাল মিডিয়া অংশগ্রহণের একমাত্র উদ্দেশ্য হোলো আমার চিন্তা ও পড়াশোনাকে শেয়ার করা। নতুবা আমি অন্যের পোস্টে বা আমার নিজের পোস্টের কমেন্টেও কম অংশগ্রহণ করি। সোশাল মিডিয়া ড্রামা একদমই চাই না। যেটা আগেই বললাম কারও কাছে আমার এই ডিসক্লেইমার গ্রহণযোগ্য মনে না হলে আমাকে আনফলো করতে পারেন।
বি: দ্র:  স্ট্যাটাসটিতে যা কিছু লিখেছি সেটা আমার ব্যক্তিগত মেথডলজিকাল একটি অবস্থানের বর্ণনা। এর মাধ্যমে কোনো দল বা মানহাজ জিতে যাচ্ছে না বা কেউ হেরে যাচ্ছে না বা এটা কোনো হক বাতিলের ফয়সালা নয়। দয়া করে এধরণের মন্তব্য বা ইঙ্গিত করবেন না। আসুন কমেন্টেও নৈর্ব্যক্তিকতা বজায় রাখি। একে অপরকে বুঝে ও সম্মান দেখিয়ে মতের আদান প্রদান করাটাই জরুরি।
দ্বিতীয় ডিসক্লেইমার: স্ট্যাটাসটিতে যা কিছু লিখেছি সেটা আমার ব্যক্তিগত মেথডলজিকাল একটি অবস্থানের বর্ণনা। এর মাধ্যমে কোনো দল বা মানহাজ জিতে যাচ্ছে না বা কেউ হেরে যাচ্ছে না বা এটা কোনো হক বাতিলের ফয়সালা নয়। দয়া করে এধরণের মন্তব্য বা ইঙ্গিত করবেন না। আসুন কমেন্টেও নৈর্ব্যক্তিকতা বজায় রাখি। একে অপরকে বুঝে ও সম্মান দেখিয়ে মতের আদান প্রদান করাটাই জরুরি।

-------------------------------------------
আল্লাহ্‌র লিঙ্গ ও বচন
----------------------------

জার্মান ও আরবি ভাষায় বহুবচনকে স্ত্রী লিঙ্গ হিসেবে দেখার একটি প্রবণতা আছে। 

জার্মান ভাষায় একটি বৈশিষ্ট্য হোলো ডেফিনিট ও ইনডেফিনিট আর্টিক্‌লগুলোকে পুংলিঙ্গ, স্ত্রীলিঙ্গ, ও ক্লীব লিঙ্গে ভাগ করা। যেমন the man হোলো  der Mann (ডের মান), the woman হোলো die Frau (ডি ফ্রাউ), the child হোলো das Kind (ডাস কিন্ট)। লক্ষ্যণীয় যে স্ত্রীলিঙ্গের ডেফিনিট আর্টিক্‌ল হোলো die (ডি)। এই শব্দগুলোর বহুবচনে এই ডি ব্যবহৃত হবে। The men হোলো Die Männer (ডি মেনার), The women হোলো Die Frauen (ডি ফ্রাউয়েন), The children হোলো Die Kinder (ডি কিন্ডার)।  আমরা ফুটবলভক্তরা জানি জার্মান ফুটবল টিমকে ডাকা হয় die Mannschaft (ডি মানশাফট)। 

আরবিতে যদিও পুরুষ বহুবাচক শব্দ রয়েছে কিন্তু ক্লাসিকাল আরবিতে পুরুষ বহুবাচক শব্দকেও স্ত্রী বহুবাচকে রূপ দেয়ার অহরহ চল রয়েছে এবং সেটাকেই এলোকোয়েন্ট আরবি বলা হয়। কুরআনে তাই রাসূলদের একত্রে বলা হয়েছে  تلك الرسل  (তিলকার-রুসুল) বা সেই রাসূলরা। এখানে রুসুল শব্দটিকে ফেমিনাইন ট্রিট করা হয়েছে যেকারণে স্ত্রীবাচক তিলকা শব্দটি ব্যবহার করা হয়েছে - যদিও আমরা জানি রাসূলরা সবাই পুরুষ ছিলেন। 

এই ভাষাদুটিকে ফিলোসফিকাল প্রশ্নে খুবই সমৃদ্ধ ভাষা ধরা হয়। কেন এ ভাষাগুলোতে বহুবাচক শব্দগুলোকে স্ত্রীবাচক হিসেবে ট্রিট করার প্রবণতা রয়েছে? এ ব্যাপারে আমার একটি মত আছে। 

পুরুষ একই সাথে একত্বের ও অসম্পূর্নতার প্রতীক। অপরদিকে স্ত্রী বহুত্ব ও সম্পূর্ণতার প্রতীক। আমাদের বাংলার দুটি উক্তি খেয়াল করুন। "সংসার সফল হয় রমণীর গুনে" এবং "প্রত্যেক সফল পুরুষের পেছনে রয়েছে একজন নারী"। এখন এই উক্তিদুটোতে কোনও মেইল শভিনিজ্‌ম বা সেক্সিজ্‌ম আছে কিনা ঐ আলোচনা ভিন্ন, আমার আলাপ অন্য জায়গায়। প্রথম উক্তিতে দেখুন বলা হচ্ছে নারী সংসারকে সফল করে, অর্থাৎ এর সফলতা নারীর হাতে, কিন্তু সূত্রপাত নয়। দ্বিতীয়টিতে যেন বলা হচ্ছে পুরুষ একা চলতে পারে কিন্তু সফল হতে হলে পেছনে নারী থাকা লাগবে। 

আদম (আ.) ও হাওয়ার (আ.) কাহিনীও এদিকে ইঙ্গিত করে। আদম প্রথম এসেছেন। এবং তিনি একা অস্তিত্ব বহন করলেও তার পূর্ণাঙ্গতা এনেছেন হাওয়া (আ.)। হাওয়া আসার ফলে আদমের একাকিত্ব কেবল শেষ হয়নি, মনুষত্বের একাকিত্বও শেষ হয়েছে। কারণ হাওয়া যেমন আদমের সঙ্গী হয়েছেন একই সাথে তিনি আসার ফলে সন্তান ধারণের মাধ্যমে মানুষের সংখ্যাবৃদ্ধিও অব্যাহত থেকেছে। ফলে আদম বা পুরুষ এক কিন্তু অসম্পূর্ণ। হাওয়া ও নারী বহুত্ব ও সম্পূর্ণতার পরিচায়ক। 

এই আইডিয়াতে আমরা একমত হলে (এবং বেহুদা সেক্সিস্ট ডিসকাশনে আটকে না থাকলে) আল্লাহ্‌কে কেন পুংলিঙ্গে আখ্যায়িত করা হয়েছে সেটার একটা ব্যাখ্যা পাই। যেহেতু আল্লাহ্‌ এক এবং তার একত্ব হচ্ছে ঈমানের সর্বোচ্চ দাবী, তাই আরবি ভাষায় (যে ভাষায় সবকিছুই হয় পুংলিঙ্গ বা স্ত্রী লিঙ্গ) আল্লাহ্‌ শব্দটি পুংলিঙ্গে থাকাটাই যুক্তিযুক্ত। মজার ব্যাপার হচ্ছে যখন কুরআনে ফলস গডস বা মিথ্যে উপাস্যদের বহুবচনে উল্লেখ করা হয়েছে তখন স্ত্রীবাচক آلهة আলিহাতুন শব্দটি ব্যবহৃত হয়েছে। 

অবশ্যই এখানে প্রশ্ন থাকতে পারে যে আমার দাবী অনুযায়ী পুরুষ যদি একই সাথে একত্ব ও অসম্পূর্ণতা বা পরমুখাপেক্ষিতার প্রতীক হয়ে থাকে, তাহলে আল্লাহ্‌ শব্দটিকে পুংলিঙ্গে ব্যবহার করার মাধ্যমে আল্লাহ্‌র একত্বের পাশপাশি আল্লাহ্‌র পরনির্ভরতার একটি ইঙ্গিত চলে আসছে। 

এই প্রশ্নের উত্তর দেয়ার পাশাপাশি আমরা আরেকটি প্রশ্নের উত্তর দিতে পারবো যা অহরহ করা হয়। সেটি হোলো আল্লাহ্‌ কেন কুরআনে নিজেকে কখনও কখনও বহুবাচকে উল্লেখ করেছেন যখন তিনি এক? 

নিজেকে কিছু পার্টিকুলার কন্টেক্সটে কুরআনে বহুবাচনে উল্লেখ করার মাধ্যমে আল্লাহ্‌ নিজের স্বয়ংসম্পূর্ণতার ও সক্ষমতার ইঙ্গিত দিচ্ছেন [আমরা আগেই দেখেছি যে বহুত্বের মধ্যে সম্পূর্ণতার ইঙ্গিত রয়েছে]। এটি বানানো কথা নয়। কুরআনে যখনই আল্লাহ্‌ নিজেকে বহুবাচনে উল্লেখ করেছেন তখনই আল্লাহ্‌র সর্বোচ্চ জ্ঞান, ক্ষমতা, দয়া, অনুগ্রহ ইত্যাদি হচ্ছে মূল থিম - যা সবই আল্লাহ্‌র সম্পূর্ণতা, ত্রুটিহীনতা, ও অপরনির্ভরশীলতার চিহ্ন। যেমন: "আমরাই তোমাদের ও তোমাদের সন্তানদের রিয্‌ক দেই" [আল-আন'আম: ১৫১], "তোমরা তাদের (মুনাফিকদের) চেননা, আমরা চিনি এবং তাদের আমরা দুবার শাস্তি দেব ..." [আত-তাওবা: ১০১], "এই কুরআন যা আমরা তোমার কাছে ওয়াহি হিসেবে পাঠিয়েছি তা দিয়ে আমরা তোমায় বলবো সবচেয়ে সুন্দর গল্পগুলো..." [ইউসুফ: ৩], "নিশ্চয়ই আমরাই মৃতদের জীবিত করি এবং লিখে রাখি তারা যা করেছে..." [য়া-সীন: ১২], "তোমরাই কি (তোমাদের ফসলগুলো) উৎপাদন করেছো না আমরা উৎপাদন করেছি?" [আল-ওয়াকি'আ: ৬৪]

অপরদিকে আল্লাহ্‌ যখনই কুরআনে নিজেকে এক বা শরিকমুক্ত দেখিয়েছেন তখনই নিজেকে একবচনে পেশ করেছেন: "বলো, তিনি আল্লাহ, অদ্বিতীয়।" [আল-ইখলাস: ১], "...আমি ছাড়া কোনও উপাস্য নেই, অতএব আমাকেই ভয় করো।" [আন-নাহল: ২] 

এই কন্টেক্সটে সবচেয়ে আকর্ষণীয় আয়াতটি হোলো সূরা আল-আম্বিয়ার ২৫ তম আয়াতটি যেখানে আল্লাহ্‌ একই সাথে নিজেকে বহুবচনে ও একবচনে উল্লেখ করেছেন: "আমরা তোমার আগে রাসূল পাঠিয়েছি শুধুমাত্র একারণে যাতে তাকে আমরা ওয়াহি দিতে পারি যে আমি ছাড়া কোনও উপাস্য নেই, অতএব আমারই ইবাদাত করো।" রাসূল পাঠানো - যা আল্লাহ্‌র ক্ষমতা ও অনুগ্রহের পরিচায়ক - এ প্রসঙ্গে আল্লাহ্‌ নিজেকে বহুবচনে উল্লেখ করেছেন, আবার তার একত্ব ও বান্দার কাছে ইবাদাত পাবার একক অধিকার - এই প্রসঙ্গে আল্লাহ নিজেকে একবচনে উল্লেখ করলেন।


-------------------------------------------

ইসলামিক কথা বলার মানেই সেটাতে কিছু আরবি ফ্রেইজ, কিছু ইসলামিক টার্ম, অথবা নির্দিষ্ট কিছু পরিচিত ধর্মীয় বিষয় হতে হবে তা নয়। সত্য কথা সঠিক উদ্দেশ্যে মানুষের বোধগম্য ভাষায় বলাটাও ইসলামিক কথা।

-------------------------------------------

মক্কায় যখন ইসলাম ত্যাগ করার জন্য বিলালকে (রা.) উপর্যুপরি চাপ প্রয়োগ করা হচ্ছিলো এবং উত্তপ্ত খোলা ময়দানে পাথর চাপা দিয়ে অমানুষিক শারীরিক নির্যাতন করা হচ্ছিলো, বিলাল (রা.) 'আহাদ, আহাদ' বলে আল্লাহ্‌র একত্বের ঘোষণা দিয়ে যাচ্ছিলেন। তার রোখ চেপে গিয়েছিলো যে তিনি মৃত্যু পর্যন্ত তার মালিক উমাইয়া বিন  খালাফের কাছে মাথা নত করবেন না। শেষমেষ আবু বাক্‌র (রা.) এসে তাকে উমাইয়ার কাছ থেকে ক্রয় করে তাকে মুক্ত করে দেন। 
'আম্মার বিন য়াসিরকেও (রা.) আবু জাহ্‌ল অমানুষিক শারীরিক নির্যাতন করছিলো যাতে তিনি মুহাম্মাদকে (সা.) কটু কথা ও কুরাইশদের যত ভ্রান্ত উপাস্য সেগুলোর ব্যাপারে ভালো কথা বলেন। ইতোমধ্যে তার বাবা য়াসির ও মা সুমাইয়া শহীদ হয়েছেন অত্যাচারের মুখে। শেষমেষ অত্যাচার সহ্য করতে না পেরে আম্মার তাই বলেন যা তাকে বলতে বলা হয়েছিলো। পরে ছাড়া পেয়ে তিনি কাঁদতে কাঁদতে আল্লাহ্‌র নবীকে (সা.) সব খুলে বলেন। নবী (সা.) তাকে জিজ্ঞেস করেন যে ঐ কথাগুলো বলার সময় তার মনের অবস্থা কী ছিলো। 'আম্মার জানান তার মন ছিলো ঈমানে অটুট। তখন নবী (সা.) বলেন: "আবার যদি তারা এমনটা করে তুমি আবার ঐ কথাগুলোই বোলো।" 
ইসলাম মানুষের পরিস্থিতিকে সংকীর্ণভাবে বিচার করে না। বরং তার জন্য সবসময়ই প্রশস্ততা নিয়ে আসে। সুতরাং যে ব্যক্তি জুলুমের মুখে পড়েছে তিনি তার অবস্থা অনুযায়ী বিলালের মত অনড় থাকতে পারেন আবার 'আম্মারের মত জুলুমের হাত থেকে বাঁচার চেষ্টা করতে পারেন। যে ব্যক্তি জুলুমে পড়েছে এটা তার বিবেচ্য বিষয়। আপনার আমার কাজ হচ্ছে হয় আবু বাক্‌রের মত তাকে জুলুম থেকে বের হয়ে আসার জন্য সাহায্য করা অথবা অন্তত আল্লাহ্‌র নবীর (সা.) মত করে তার প্রতি দয়া দেখানো এবং তার জন্য জুলুমমুক্ত থাকার সুযোগ করে দেয়া।  
মানুষ তার ঈমানের পরীক্ষা দেবে আল্লাহ্‌র কাছে। আপনার মনপসন্দ ফেইসবুক বিতর্কের ইন্ধন যোগানোর ঠেকা নিয়ে আসেনি সে। 
আল্লাহ্‌র কাছে ইখলাস সহকারে ইবাদাত করুন যেন তিনি আমাদের তাওফীক দেন যাতে শত বাধা বিপত্তির মুখেও আমরা বিলাল ও আম্মারের মত ঈমান ধরে রাখতে পারি

-------------------------------------------

আবু সুলায়মান আদ-দারানী তৃতীয় হিজরি শতকের একজন মুসলিম স্কলার। তাকে তার ঘনিষ্ট এক ছাত্র জিজ্ঞেস করেন: "আল্লাহ্‌র সবচেয়ে কাছে আসা যায় কী দিয়ে?" 
আদ-দারানী প্রশ্নটি শুনে প্রথমে কেঁদে দেন এবং এরপর বলেন: "তোমার মত মানুষও এই প্রশ্ন করছে! বান্দা তখনই আল্লাহ্‌র সবচেয়ে কাছে আসতে পারে যখন আল্লাহ্‌ তার হৃদয়কে এই অবস্থায় পান যে পৃথিবী ও পরকালে বান্দা তাকে ছাড়া আর কিছুই চায় না।" 
ইমাম আবু নু'য়াইম আল-ইসফাহানী উল্লেখ করছেন ঘটনাটি তার "হিলয়াতুল-আউলিয়া" গ্রন্থে।

-------------------------------------------
ভালো প্রতিবেশী হওয়া একজন মুসলিমের জন্য খুবই গুরুত্বপূর্ণ। আল্লাহ্‌র রাসূল (সা.) বলেছেন: "যে ব্যক্তি আল্লাহ্‌র ওপর এবং শেষ দিবসের ওপর ঈমান এনেছে সে যেন হয় ভালো কথা বলে অথবা চুপ থাকে। আর যে ব্যক্তি আল্লাহ্‌র ওপর এবং শেষ দিবসের ওপর ঈমান এনেছে সে যেন তার প্রতিবেশীকে সম্মান করে। আর যে ব্যক্তি আল্লাহ্‌র ওপর এবং শেষ দিবসের ওপর ঈমান এনেছে সে যেন তার অতিথিকে সম্মান করে।" [বুখারি ও মুসলিম] 
ইমাম আবদুল্লাহ ইবনুল মুবারাক একজন প্রসিদ্ধ মুসলিম স্কলার ছিলেন। তার প্রতিবেশী ছিলেন এক ইহুদি ব্যক্তি। সেই ইহুদি ব্যক্তি তার বাড়ি বিক্রি করে দেয়ার সিদ্ধান্ত নিলেন। তাকে দাম জিজ্ঞেস করা হলে তিনি বলেন: "দুই হাজার দিরহাম।" এতে মানুষ বলে ওঠে যে এই বাড়ি এক হাজার দিরহামের বেশি হবার কথা না। সে ব্যক্তি সম্মতি জানিয়ে বলেন: "ঠিক কথা। বাড়ির জন্য এক হাজার দিরহাম। আর আবদুল্লাহর মতো প্রতিবেশি পাওয়ার জন্য আরও এক হাজার।"  
এই কথা আবদুল্লাহ ইবনুল মুবারাকের কানে পৌঁছালে তিনি তার ইহুদি প্রতিবেশীকে ডেকে সেই বাড়ির মূল্য তার হাতে ধরিয়ে দিয়ে বললেন: "বিক্রি কোরো না বাড়িটা।" 
শায়েখ আব্দুল ফাত্তাহ আবু গুদ্দাহ উল্লেখ করছেন ঘটনাটি ইমাম আল-মুহাসিবীর "রিসালাতুল-মুসতারশিদীন" গ্রন্থে। মূল ঘটনার সোর্স আবু বাক্‌র আল-খাওয়ারিজমীর গ্রন্থ "আল-মাকারিম ওয়াল-মানাখির"।

-------------------------------------------
আল্লাহ্‌র নবী (সা.) পৃথিবী থেকে বিদায় নেয়ার পরের কথা। সাহাবী আবু হুরায়রা (রা.) একবার তার গোত্রের লোকদের কাছে ঘুরতে এলেন। তারা আবু হুরায়রাকে আপ্যায়ন করার জন্য খুব ভালো মানের ও মিহি করে ছাঁটা ময়দার রুটি নিয়ে এলেন। এই খাবার দেখে আবু হুরায়রা (রা.) কেঁদে দিলেন। তারা যখন তাকে কান্নার কারণ জিজ্ঞেস করলেন, তিনি বললেন: "আল্লাহ্‌র রাসূল (সা.) কখনও এধরণের খাবার চোখেও দেখেননি।" [মুসনাদ আবু য়া'লা, সুনান ইবন মাজাহ]

-------------------------------------------
উমার (রা.) বলেন: "যারা ভুল বা পাপের জন্য আল্লাহ্‌র কাছে ক্ষমা চাইতে অভ্যস্ত তাদের সাথে ওঠাবসা করো, কেননা হৃদয়ের দিক থেকে তারা সবচেয়ে কোমল।" 
ইবন হিব্বান তার "রাওদাতুল-'উকালা" গ্রন্থে উল্লেখ করেছেন।

-------------------------------------------

হে মানুষেরা! আমাকে তোমাদের ওপর কর্তৃত্ব দেয়া হয়েছে অথচ আমি তোমাদের মাঝে শ্রেষ্ঠ কেউ নই। যদি আমি ভালোটা করি, আমাকে সাহায্য কোরো - যদি খারাপটা করি ঠিক করে দিও। সত্য হোলো আমানত রক্ষা করা আর মিথ্যে হোলো সেটা নষ্ট করা। তোমাদের মাঝে যে দুর্বল আমার জন্য সেই হচ্ছে শক্তিশালী যতক্ষণ আমি তার অধিকার ফিরিয়ে না দিচ্ছি ইনশাআল্লাহ। আর তোমাদের মাঝে যে ক্ষমতাবান আমার কাছে সেই হবে দুর্বল যতক্ষণ তার কাছ থেকে অন্যের অধিকার ছিনিয়ে না আনছি ইনশাআল্লাহ। একটি জাতি যখনই আল্লাহ্‌র পথে যুদ্ধ করা ত্যাগ করে তখনই আল্লাহ্‌ তাদের অপদস্থ করে ছাড়েন। আর একটি জাতির মাঝে যখনই অশ্লীলতা ছড়িয়ে পড়ে তখনই আল্লাহ্‌ সে জাতিকে সমূহ বিপদের মুখোমুখি করে দেন। আমাকে মেনে চলো যদি আমি আল্লাহ্‌ ও তার রাসূলকে মেনে চলি। আর যদি আমি আল্লাহ্‌ ও তার রাসূলকে অমান্য করি তবে তোমাদের জন্য আমি মোটেও মাননীয় নই।" 
খলীফা আবু বাক্‌র আস-সিদ্দীক, খিলাফাত গ্রহণের বক্তব্য।

-------------------------------------------

যে ব্যক্তি এলএসডি সেবন করে হ্যাল্যুসিনেশনে ভুগে সেটাকে নবুওয়্যাত মনে করেছে - তার মদ, জুয়া ও ব্যাভিচারকে হারাম করে যাওয়ার কথা কি? আর কষ্ট করে প্রতি রাত তাহাজ্জুদের নামাজ পড়ার দরকার কী ছিলো তার - মাদক সেবন করেই তো সিদরাতুল মুনতাহায় পৌঁছে যেতে পারতেন। 
যে নবী (সা.) নামাজে আসার আগে পেঁয়াজ ও রসুন খেয়ে মুখে দুর্গন্ধ তৈরি করতে নিষেধ করেছেন তিনি মাদক সেবন করতেন বা অন্য কোনো উপায়ে হ্যালুসিনেটেড হতেন এমনটা মনে করার পেছনে তাকে ভালো করে না জানাটাই দায়ী। নবীকে (সা.) ভালো করে চিনুন এবং তার সীরাত ও হাদীস অধ্যয়ন করে দেখুন আল্লাহ্‌র সাথে ও প্রত্যেক স্তরের মানুষের সাথে তার আচরণ সব সময়ই কতটা সুন্দর, সংযত, এবং সহানুভূতিশীল ছিলো। ক্যারেন আর্মস্ট্রং বা তার মত অন্যান্য নিরপেক্ষ অমুসলিম বায়োগ্রাফাররা নবীকে (সা.) কীভাবে দেখেছেন সেটা অন্তত লক্ষ্য করতে পারেন।  চরিত্রের এতটা পারফেকশন যা নবীর ব্যাপারে বর্ণিত হয়েছে তা একজন ঔপন্যাসিকের পক্ষে সম্ভব নয় তার গল্পের নায়কের জন্য বরাদ্দ করা। 
নবী হ্যালুসিনেশনে ভুগতেন - মাদক দিয়ে হোক বা অন্য কোনোভাবে - এধরণের থ্যট এক্সপেরিমেন্টেশন করার জন্য উচ্চশিক্ষা বা আধুনিক মুক্তবুদ্ধির দরকার নেই - নবীর (সা.) সময়ের লোকেরাই এরকম থ্যট এক্সপেরিমেন্ট করেছিলো। আল্লাহ্‌ এর জবাব দিয়েছেন কুরআনে।  
"এটি একজন মহানুভব বার্তাবাহকের বাণী। যিনি প্রভুত শক্তির অধিকারী, আরশের অধিপতির কাছে মর্যাদাপ্রাপ্ত। যিনি মাননীয় ও বিশ্বস্ত। আর তোমাদের সঙ্গীটিও বিকারগ্রস্থ নয়। তিনি তাকে (ফেরেশতা জিবরীলকে) দেখেছেন স্পষ্ট দিগন্তে। আর সে অদৃশ্যের (যা তাকে দেখানো হয়েছে) ব্যাপারে (প্রকাশ করার ব্যাপারে) তিনি কুন্ঠিত নন। আর এটি অভিশপ্ত শয়তানের কথাও নয়। তবে আর কোথায় চলেছো তোমরা? নিশ্চয়ই এটি সমস্ত বিশ্বের জন্য একটি স্মরণিকা ছাড়া কিছু নয় - তার জন্য যে সোজা পথে চলতে চায়।" [সূরা তাকউইর ১৯-২৮] 
আয়াতগুলোর শুরুতে যে বার্তাবাহকের কথা হচ্ছে তিনি হলেন ফেরেশতা জিবরীল (আ.)। আর 'তোমাদের সঙ্গী' বলে নবীকে (সা.) বোঝানো হচ্ছে - মক্কার কুরাইশদের উদ্দেশ্যে। 
যিনি এই থ্যট এক্সপেরিমেন্ট করতে চান যে - যে ব্যক্তি নিজেকে নবী দাবী করছেন তিনি আসলে যা দেখেছেন তা হ্যালুসিনেটেড হয়ে দেখেছেন কিনা - তিনি তার এক্সপেরিমেন্ট এখানেই থামিয়ে দিচ্ছেন কেন? চিন্তাটা আরেকটু এগিয়ে এটাও চিন্তা করা যায় যে মাদক সেবন করুক আর নাই করুক - আসলেই মানুষ সত্যি করে কিছু দেখতে বা জানতে পায় কিনা। আমাদের সেন্স এক্সপিরিয়েন্স যত ত্রুটিমুক্ত থাকুক - এর ওপর কতটা আস্থা রাখতে পারি আমরা। সবই যে আমাদের মস্তিষ্কের অক্সিপিটাল লোবে এসে ভুল ভাবে ইন্টারপ্রেটেড হচ্ছে না তা আমরা আদৌ কি বলতে পারি? হয়তো সত্যিটা আল্লাহ্‌ই দেখাতে পারেন এবং দেখান অল্প কাউকে। হয়তো কেবল নবীদেরই তিনি সত্যটা দেখিয়েছেন। আমরাই কোনো না কোনো অর্থে 'হ্যালুসিনেটেড'। বিশ্বাস করা বা না করা তো পরের প্রশ্ন। থ্যট এক্সপেরিমেন্ট তো এভাবেও হতে পারে, হওয়া উচিৎও। দার্শনিকরা করেছেনও। 
শামির মোন্তাজিদরা বুদ্ধিমান ছেলে। তারা ঠিক করবেন তারা কী বিশ্বাস করবেন। কিন্তু তাদের কাছে আমার অনুরোধ থাকবে যে থ্যট এক্সপেরিমেন্টকে সত্য অনুধাবনের সার্বিক প্রশ্নে সংকীর্ণ করে না রেখে জানা অজানার বিভিন্ন আঙিকে সবকিছুকে তলিয়ে দেখবেন। আস্তিক নাস্তিক সবধরণের মানুষেরই চিন্তার পরিসরে ত্রুটি বিচ্যুতি থাকতে পারে। তাই সবারই দায়িত্ব আছে জ্ঞানের প্রশ্নে বুদ্ধি ও মনকে খোলা রেখে চিন্তা করা। একটি নির্দিষ্ট আঙিকে চিন্তা করতে পারলেই কেবল মন খোলা থাকে - এটা নিজেই একটি বদ্ধ ধারণা। 
আমাদের নবী (সা.) নিজে অত্যন্ত বুদ্ধিমান ও জ্ঞানী ব্যক্তি ছিলেন - এটি তার নবী পরবর্তী জীবনে - কথা ও কাজে - বহুবার প্রকাশ পেয়েছে। নবী হওয়ার আগে তিনি সত্যকে বোঝার ক্ষেত্রে নিজের তুলনামূলক অধিক প্রজ্ঞার ওপর আস্থা রেখে নিজে নিজে সব থিওরি আবিষ্কার করেননি। বরং নিজের জ্ঞানের সীমাবদ্ধতা বুঝতে পেরে আকুল হয়ে হেরা গুহায় রাতের পর রাত ধ্যানে নিমগ্ন থাকতেন বাইরে থেকে আসা কোনো অপার সাহায্যের আশায়। এখানে জ্ঞানের যে প্রথম গুরুত্বপূর্ণ জিনিস - বিনয় - তা তিনি সর্বোচ্চ ভাবে প্রদর্শন করেছেন বলে আমার বিশ্বাস। 
আমাদের থ্যট এক্সপেরিমেন্ট করতে বাধা নেই। কিন্তু বিনয় থাকা জরুরি কেননা বিনয় চিন্তার প্রসারতাকে তথাকথিত শিক্ষার ওপরে উঠে আসতে সাহায্য করবে।

-------------------------------------------

"যদি অজু করা আল্লাহ্‌র ক্ষমা পাওয়ার কারণ হতে পারে, যদি নামাজের উদ্দেশ্যে হাঁটা আপনার মর্যাদাকে বাড়িয়ে দেয় এবং আপনার গুনাহগুলোকে মুছে দেয়, যদি একটি নামাজের পর আরেকটি নামাজের জন্য অপেক্ষা করা জিহাদ সমতুল্য হয়ে থাকে, যদি আজান ও ইকামাতের মাঝে করা দুয়া কখনও প্রত্যাখ্যাত না হয়ে থাকে, আর যদি নামাজ শেষ হলে ফেরেশতারা আপনার জন্য দুয়া করে -
তাহলে খোদ নামাজের ব্যাপারে আপনার কী ধারণা?"

-------------------------------------------

"যে বুদ্ধির সাথে তিনটি জিনিস থাকবে না সে বুদ্ধি নিজেকে প্রতারণা করবে - পাপের চেয়ে পূণ্যকে পছন্দ করা, অজ্ঞতার চেয়ে জ্ঞানকে পছন্দ করা এবং পার্থিব বিষয়আশয়ের চেয়ে ধার্মিকতাকে পছন্দ করা। 
যে জ্ঞানের সাথে তিনটি জিনিস থাকবে না সে জ্ঞান নিজের বিরুদ্ধেই প্রমাণ হয়ে দাঁড়াবে - উচ্চাভিলাষ বর্জন করে অন্যের ক্ষতি করা থেকে দূরে থাকা, আল্লাহ্‌র ভয় থেকে ভালো কাজ করতে চাওয়া এবং উদারতা ও করুণা দিয়ে অন্যের সাথে ইনসাফ বা সুবিচার করা। 
জেনে রেখো, মানুষ বুদ্ধির চেয়ে অন্য কোনো কিছু দিয়ে নিজেকে বেশি সুন্দর করতে পারে না আর জ্ঞানের চেয়ে সুন্দর কোনো পোশাক সে পড়তে পারে না। কেননা বুদ্ধি ছাড়া আল্লাহ্‌কে চেনা সম্ভব নয়, আর জ্ঞান ছাড়া সম্ভব নয় তাকে মেনে চলা।"
ইমাম আল-মুহাসিবী, "রিসালাতুল-মুসতারশিদীন"

-------------------------------------------

মানুষ একটা সময় এমন মন্দ পরিস্থিতিতে পড়ে যায় যখন তার মনে হতে পারে এখান থেকে উত্তরণের আর কোনো আশা নেই। সে কল্পনা করে বের করতে পারে না কীভাবে তার জীবন এখন সামনের দিকে এগুবে। কিন্তু ধৈর্য্য ধরে থাকার পর আল্লাহ্‌ তাকে কল্পনার বাইরের সেই পথ দেখিয়ে বের করে আনেন। 
এটি আল্লাহ্‌ বিশ্বাসীর জন্য যেমন করে দেন, ঠিক তেমনি অবিশ্বাসীর জন্যও। যে আল্লাহ্‌কে সত্যিকার অর্থে জানে সে এরকম পরিস্থিতিতে দৃঢ় থেকে অপেক্ষা করতে পারে এবং সে দেখার জন্য উদ্গ্রীব থাকে কোন সেই অসাধারণ প্ল্যান আল্লাহ্‌র কাছে আছে যা দিয়ে তিনি তাকে ধন্য করবেন। এই বিশ্বাস নিয়ে অপেক্ষা করতে পারা এবং আল্লাহ্‌র ক্ষমতায় শুরু থেকেই আস্থা রেখে চলতে পারা - এটিই হচ্ছে ইবাদাত। আল্লাহ্‌র প্রকৃত বান্দা শুধু পারে এই ইবাদাত করতে।
পথ মানুষের জন্য বের হয়েই আসে। সে ইবাদাত করতে পারলো কিনা সেটাই আল্লাহ্‌ দেখতে চান। মানুষকে আল্লাহ্‌ সৃষ্টি করেছেন এই জন্য আর মানুষের কাছে এটাই তার চাওয়া।

-------------------------------------------
আযহার য়ুনিভার্সিটির ছাত্র কোনাটি সিদি ফাউজি তার মাস্টার্সের থিসিস ডিফেন্ড করবেন এই ৩০ তারিখ - সেটির সার্কুলার দেখতে পাচ্ছেন। 
সবে মাস্টার্স শেষ করতে যাওয়া এই ছাত্রটির ছবি শেয়ার করছি কারণ ইতোমধ্যে এই ছেলেটি মিসরে এবং অন্যত্র প্রায় কিংবদন্তির সুনাম অর্জন করেছে তার জ্ঞানের জন্য। আযহারের বাংলাদেশি ছাত্র রাকিবের সাথে কথা হলে একটি বড় সময় সিদি ফাউজির ব্যাপারে কথা বলেই কাটে। 
সিদি ফাউজি আইভরি কোস্টের মানুষ। তিনি আরবি ভাষার এনসাইক্লোপেডিক জ্ঞান অর্জন করেছেন। তার কৃতিত্ব আমাদের দেশের মানুষকে - এমনকি মাদ্রাসায় পড়া মানুষদেরও - বোঝানো কষ্ট হবে কেননা আরবি ভাষার জ্ঞান - ইসলামকে বোঝার সাপেক্ষে - কতটা গভীর হতে পারে তার ধারণা আমাদের নেই বা চলে গেছে। এই কথা আমি কেবল তার গল্প শুনে বলছি না - তার ব্যাপারে জানার পর তার বেশ কিছু আলোচনা য়ুটিউবে শুনেছি এবং সন্দেহাতীত ভাবে এই ছেলেটির মত জ্ঞান আমি এর আগে কারও মাঝে দেখিনি। তার ছাত্ররা অনেকেই তাকে এই যুগের সিবাওয়েহ হিসেবে আখ্যায়িত করেন। সিবাওয়েহ হচ্ছেন একজন পারস্য স্কলার যাকে সর্বকালের শ্রেষ্ঠ আরবি পন্ডিত হিসেবে ধরা হয়। 
সিদি ফাউজির ব্যাপারটা তুলনা করা যায় নোবেল বিজয়ী অর্থনীতিবিদ পল স্যামুয়েলসনের সাথে। স্যামুয়েলসনও একনমিক্সের একজন ইয়াং প্রডিজি ছিলেন। স্যামুয়েলসনের ব্যাপারে একটি গল্প প্রচলিত আছে যে তিনি যখন তার পিএইচডি থিসিস ডিফেন্ড করা শেষ করেন - সেই ডিফেন্সে উপস্থিত প্রফেসররা নিজেদের মাঝে মন্তব্য করেন যে তারা একনমিক্স আবার নতুন করে শিখলেন। সিদি ফাউজির ব্যাপারটিও এমনই হবে। 
পড়াশোনায় ডুবে থাকার ব্যাপারটিকে একেবারে আর্টের পর্যায়ে নিয়ে গেছেন সিদি ফাউজি। তার লেকচারে সেই পড়াশোনার দ্যুতি প্রকাশ পায়। আযহারের মসজিদে ইতোমধ্যে লেকচার দিয়েছেন এবং আযহারের যে য়ুটিউব চ্যানেল সেখানে আযহারের সব প্রফেসরদের পাশপাশি সিদি ফাউজির লেকচার সিরিজও আপনি পাবেন। 
তার ব্যাপারে আমার জানা কম। তার ডিরেক্ট ছাত্ররা আরও ভালো বলতে পারবেন। কিন্তু মাত্র মাস্টার্স শেষ করতে যাওয়া একটি ছেলেকে আল্লাহ্‌ কোথায় নিয়ে গেছেন কেবল তার ইখলাস ও পরিশ্রমের কারণে। আমার নিজের কাছে ও অন্যদের জন্য সিদি ফাউজি একটি শ্রেষ্ঠ উদাহরণ। সোশাল মিডিয়ার জোয়ারে গা না ভাসিয়ে এবং ফালতু আলোচনায় সময় নষ্ট না করে আমাদের উচিৎ জীবনের বাকি সময়টা পড়াশোনা করা এবং সত্যিকারের জ্ঞানের অনুসন্ধান করা।
আর এদের কথা আমাদের জানা উচিৎ। ইসলামের নাম করে কথা বলে এরকম প্রচুর গড়পড়তা ও স্থূল জ্ঞানের দেশি বিদেশি মানুষদের কাছ থেকে জ্ঞান নিয়ে নিয়ে আমাদের সামষ্টিক পরিস্থিতি শোচণীয়।

-------------------------------------------

আপনি যদি আগে থেকেই ঠিক করে রাখেন যে সত্যের চেহারা, গঠন, রূপবৈচিত্র্য কেমন হতে হবে তাহলে দিন শেষে মিথ্যে আপনার শখ পূরণ করবে।

-------------------------------------------
নলেজ অ্যান্ড আইসক্রিম
-----------------------------
অল্প জ্ঞান প্রায় সবসময়ই একধরণের বদ্ধতা তৈরি করে। কারণ অল্প জ্ঞানের কাজই হোলো নিজের জানার সীমাবদ্ধতা, পরিস্থিতির বিভিন্ন দিক এবং অপরের সমস্যার  ব্যাপারে জ্ঞানগত সহানুভূতি তৈরি করতে না দেয়া। অল্প জ্ঞান কখনই নিজেকে অল্প মনে করে না কারণ তার কাজই হোলো জ্ঞানের মূল গন্ডিকে ছোট করে দেখানো। আপনি কম জানবেন অথচ কম জেনেই জ্ঞানের গন্ডি কত বড় বুঝে ফেলবেন এটা সম্ভবই নয়। জ্ঞানের গন্ডি কত বড় এটা বুঝতে পারার জন্য যে পরিমাণ পড়াশোনা করা দরকার - তা অধিকাংশ মানুষ করে না। 
অল্প জ্ঞানের ব্যক্তি যদি মুখে বলেও যে সে কম জানে - এটা তার সামাজিক ভদ্রতা বা লোক দেখানো কথা - আসলে সে নিজের অল্প জ্ঞানের ব্যাপারে ওয়াকিফহালও নয়, চিন্তিতও নয়, এবং সে অল্প জ্ঞানের সমস্যাটা বুঝতেও সক্ষম নয়। লেখাপড়া করে যে, গাড়ি ঘোড়া চড়ে সে - এই আপ্তবাক্য সমাজের চিন্তার এত গভীরে প্রোথিত যে তার অর্থনৈতিক ও সামাজিক অবস্থার সচ্ছলতা তাকে জ্ঞানের ব্যাপারে আর ভাবায় না।  
এই কথাগুলো বললেই অনেকে চিন্তা করেন - এখানে তাদের কথা হচ্ছে যারা বই পড়ে না, নিউজ আর্টিক্‌ল পড়ে না, অথবা য়ুটিউব বা টিভিতে শিক্ষণীয় কিছু দেখে না। একদমই না। এগুলো যারা করে তাদের মাঝেই রয়েছে অল্প জ্ঞানীরা - এরা হচ্ছে সবচেয়ে ভয়ঙ্কর ধরণের অল্প জ্ঞানী। এরা নিজেদের অল্প জ্ঞানী ভাবে না এগুলো করে বলেই। বরং যারা এগুলো করে না তারা বরং সেধরণের অল্প জ্ঞানী যাদের ধারণা রয়েছে যে তারা কম জানে। 
আমাদের সমস্যা হচ্ছে আমরা সবসময় কিছু মিডিয়ামকে জ্ঞান থাকা না থাকার প্রুফ হিসেবে ব্যবহার করছি। পড়াশোনার উচ্চ ডিগ্রি, বই পড়া না পড়া, য়ুটিউবে লেকচার শোনা বা না শোনা।  
এগুলো আপনাকে জ্ঞানের উপকরণ দেবে। জ্ঞান না। ব্যাপারটা খাবার দাবারের মত। আপনি দুধ, ডিম, ময়দা, চিনি, লবণ, ইত্যাদি জোগাড় করতে পারেন। কিন্তু সেগুলো দিয়ে আপনি শেষমেষ কী বানাতে পারবেন তা পুরোপুরি নির্ভর করছে কী বানাতে হবে এবং সেটা বানানোর উপায় কী - এই বোধ ও দক্ষতা আপনার কতটুকু তার ওপর। বোধ ও দক্ষতা দুটোই থাকতে হবে। ধরুন বানাবার কথা আইসক্রিম, কিন্তু আপনি বানালেন পায়েস। কারণ আপনার আইসক্রিমের সাথে পায়েসকে আলাদা করার বোধ নেই। আবার ধরুন আপনার বোধ আছে কিন্তু যে আইসক্রিম আপনি বানান তা মুখে দেয়া যায় না। আপনার দক্ষতা নেই।  
কুকিঙের ক্ষেত্রে এগুলো বোঝা খুব সহজ। জ্ঞানের ক্ষেত্রে নয়। জ্ঞানের ক্ষেত্রে আপনি অনেক সময় আইসক্রিম তো দূরের কথা, পায়েসও বানাতে পারেন না। ইন ফ্যাক্ট আপনি দুধ পেয়েই সেটাকে আইসক্রিম বলে চালিয়ে দিলেন বা নিজেও মনে করলেন সেটাই আইসক্রিম। জ্ঞানের যে আইসক্রিম সেটার ব্যাপারে আরও সমস্যা হোলো যে - যেহেতু জ্ঞানের ক্রাইসিস গোটা সমাজেই এবং গোটা সমাজই অল্প জ্ঞানী হয়েও নিজেকে অল্প জ্ঞানী মনে করে না - ফলে সেও যে কোনো কিছুকে আইসক্রিম হিসেবে গ্রহণ করতে রাজি আছে।   
অতএব দুধকে আইসক্রিম বলে চালানো লোকেরও ভক্ত জুটবে - এরা প্রত্যেকেই আইসক্রিমের নাম করে দুধ খেয়ে তৃপ্ত থাকবে। আবার আরেক সেলেব্রিটি, বই বা ভিডিও আসবে যাদের কাজ হবে চিনিকে আইসক্রিম হিসেবে দেখানো। এরাও কম জনপ্রিয়তা পাবে না। 
সমস্যা এখানেই না। এরা সকলেই ভুল হলেও এদের নিজেদের মাঝে আবার তুলনামূলক শ্রেষ্ঠত্ব তৈরি হবে। ধরুন দুধকে আইসক্রিম ও চিনিকে আইসক্রিম বলে চালানোর এই নতুন ধারা যখন জমে উঠেছে - তখন একদল পায়েস বানিয়ে দাবী করে বসবে যে বাকিদের আইসক্রিম কোনো আইসক্রিমই নয়। দিন শেষে এই ডিবেট এত জটিল দিকে মোড় নেবে ও সবাই যার যার দলের পক্ষে থেকে এত খুশি ও স্বস্তিতে থাকবে যে কারও মনে এই প্রশ্ন আসবে না যে ওয়েট আ মিনিট - আইসক্রিম জিনিসটা আসলে কী? কীভাবে জানবো আইসক্রিম জিনিসটা কী? কী কী ক্রাইটেরিয়া থাকা লাগবে যা দিয়ে ভুল আইসক্রিম থেকে ঠিক আইসক্রিমকে আলাদা করা যাবে?   
যেহেতু এসব প্রশ্ন চিনি, দুধ আর পায়েসের ভক্তদের ভিড়ে ও অন্ধভক্তির ঠেলায় আর তোলাই যাবে না - তাই আইসক্রিম কী সেটাই আপনি আর কখনও জানতে পারবেন না - ভালো আইসক্রিম খাওয়া তো অনেক দূরের কথা। 
এসবই আপনার কাছে বাড়াবাড়ি মনে হবে। এই যে এত বছরের স্কুল কলেজ - এই যে এত চাকরি বাকরি - এত বই, পত্রিকা, সোশাল মিডিয়া, য়ুটিউব - এসবের পরেও কি জ্ঞান নাই এমনটা বলা যায়?   
এভাবেও করা যায় প্রশ্নটা যে এত দুধ, চিনি, পায়েস খেলাম তাও বলবেন আইসক্রিম খাইনি? এতগুলো মানুষ তাহলে কী খাচ্ছে?    
এই প্রশ্ন করাও বাতুলতা যে তাহলে কি জ্ঞান জিনিসটা আসলেও পাওয়া সম্ভব? কেননা দুধ, চিনি থাকার পরও এটা বলার মানে হয়না যে তাহলে কি আইসক্রিম খাওয়া সম্ভব? মাধ্যমগুলোকে অস্বীকার করা হচ্ছে না - পয়েন্ট হোলো আইস্ক্রিমের রেসিপির মতো করেই জ্ঞান একটি কনসেপ্ট - একটি চিন্তাগত প্রক্রিয়া। ঐ প্রক্রিয়ার ওপর নির্ভর করবে যে এই উপকরণগুলো দিয়ে আপনি ভালো কোয়ালিটির সঠিক খাবার তৈরি করতে পারবেন কিনা।   
এর জন্য প্রথম যে জিনিসটা দরকার সেটা হোলো কেবল দুধ ও চিনি থাকার কারণে যে অহংকার ও ভুল ধারণা তৈরি হয়েছে সেটা থেকে সরে এসে নিজের সাথে এই বোঝাপড়ায় আসা যে আপনি আইসক্রিম বানাতে শেখেননি এখনও। জানেনই না আইসক্রিম কী? এরপর শুরু হবে আপনার আইসক্রিম কী সেটা জানা থেকে শুরু করে একটি দারুন আইসক্রিম বানানোর জায়গাতে গিয়ে পৌঁছনোর দীর্ঘ সাধনা। হয়তো এই সাধনা কখনই শেষ হবে না। কিন্তু মৃত্যুর আগ পর্যন্ত আপনি নিজেকে আর অন্য কাউকে দুধ, চিনি, পায়েস খাওয়াবেন না। এটাও কম না। ইন ফ্যাক্ট এটাই সব। কবির ভাষায় - "আমার এই পথ চাওয়াতেই আনন্দ।"  
আর কে জানে - আপনি হয়তো সেই গিফটেড মানুষ যার কারণে আমরা একদিন ভালো কোয়ালিটির আইসক্রিম পাবো। 🙂

-------------------------------------------

গাজা ও প্যালেস্টাইনের জন্য এটি একটি সাময়িক স্বস্তি। আমাদের জন্যও। 
ইজরায়েল একটি অ্যাপারথাইড দেশ। বাইডেন একজন ওয়ার ক্রিমিনাল ঠিক যেমন আগের প্রায় প্রতিটি মার্কিন প্রেসিডেন্ট - নিক্সন পর্যন্ত এবং এর আগেও অনেকে। ইজরায়েলের পাশাপাশি অ্যামেরিকার বিরুদ্ধেও এই ইস্যুতে ভয়েস ওঠাতে হবে - ঠিক যেমন অ্যামেরিকার ভেতরে ও বাইরে অনেকেই ওঠাচ্ছে। পুরো বিশ্ব মাশাআল্লাহ্‌ প্যালেস্টাইনের দিকে ঘুরে যাচ্ছে - যেটা একটা দারুন বিজয়। 
এটা একটা সিজফায়ার যেটার পেছনে বৈশ্বিক পর্যায়ে সোশাল মিডিয়া ও অল্টারনেটিভ মিডিয়ার কৃতিত্ব সবচেয়ে বেশি - যেমনটা ইজরায়েলি হিউম্যান রাইট অ্যাক্টিভিস্ট এবং ঐতিহাসিক ইলান পাপে বলে আসছেন। এটা শুধু মাত্র গত কয়েকদিনে তৈরি হয়নি - বরং বহু বছর ধরে তৈরি হয়েছে। এর পেছনে মিউজিশিয়ান রজার ওয়াটার্সদের যেমন অবদান আছে, ফুটবলার পল পগবা ও হামজা চৌধুরিদের অবদান আছে - ঠিক তেমনি অবদান আছে আপনার - যিনি বাংলাদেশে বসে স্ট্যাটাস লিখেছেন এবং নিউজ শেয়ার করেছেন। এটা কোনো আবেগী কথা নয়। নাস ডেইলির মত ফ্যাসিস্ট এন্যাবলারদের জনপ্রিয়তায় ধ্বস নামাতে আপনার ছোট্ট কমেন্টটি কম কাজ করেনি। 
ইজরায়েল, আমেরিকা এবং আমেরিকার ফরেন পলিসির যে অশুভ আঁতাত সেটা অব্যাহত আছে। ঠিক যেমন ইজরায়েল তাদের মূল জায়োনিস্ট যে প্রিন্সিপ্‌ল অর্থাৎ এই ভূমির ৯২% থেকে কার্যত পুরো ভূমি দখলের এবং মূল ফিলিস্তিনী বাসিন্দাদের উৎখাত ও অনক্লেইভে বন্দী করার প্ল্যান - তা থেকে সাময়িক বিরতি নিলো মাত্র - তেমনি ইজরায়েলের পরবর্তী আক্রমণগুলোতেও সামরিক মদদ দেয়ার ক্ষেত্রে অ্যামেরিকা প্রত্যক্ষ ভূমিকা রাখবে এতে কোনো সন্দেহ নেই। যেমনটা সবসময় দিয়ে আসছে। 
এই প্রপঞ্চ আমাদের ভুলে গেলে চলবে না। আমাদের ক্লান্তিহীনভাবে এই ব্যাপারে নিজেদের এডুকেট করতে হবে এবং অ্যাক্টিভিজম করে যেতে হবে। ইজরায়েলের পাশাপাশি অ্যামেরিকাকে কীভাবে বিডিএস মুভমেন্টের আওতায় আনা যায় তার প্রক্রিয়া খুঁজতে হবে - যদি অ্যামেরিকা এই অ্যাপারথাইড দেশের কূটনৈতিক, সামরিক, ও অর্থনৈতিক মদদ দেয়া বন্ধ না করে। নাস ডেইলির মত সকল প্রত্যক্ষ ও পরোক্ষ ফ্যাসিস্ট এনেবলারদের চিহ্নিত করে তাদেরও অ্যাক্টিভিজমের টার্গেট বানাতে হবে। এমনকী বাংলা ভাষায়ও যারা ইজরায়েল, অ্যামেরিকার ইজরায়েলি ফরেন পলিসির পক্ষে প্রত্যক্ষ ও পরোক্ষ মদদ দেয় - তাদের বয়কট করার জন্য চিহ্নিত করা লাগবে। এই জানোয়ারদের কোনো ছাড় দেয়া চলবে না। এই যুদ্ধ বাইডেন থামায়নি, সে শুরু করেছিলো। ইজরায়েল ও অ্যামেরিকা বাধ্য হয়েছে সিজফায়ার করতে এবং এমন ভঙ্গি করছে যেন তারা শান্তি নিয়ে আসলো। 
পরবর্তী ইজরায়েলি তৎপরতা সময় বুঝে শুরু হবে। আমাদের চেষ্টা করতে হবে সময় না দেয়ার। এজন্য দুটি জিনিস দরকার। কালেক্টিভ ভাবে সবসময় জুড়ে ইজরায়েল-প্যালেস্টাইন ইস্যু নিয়ে লেখালেখি ও নিউজ শেয়ার করে মানুষকে অ্যালার্ট রাখা। অল্প মানুষ এই কাজ করলে এই ওয়ার ক্রিমিনালরা সহজেই এদের চিহ্নিত করবে। পৃথিবীর সবাই একত্রিত হয়ে কাজ করলে এদের পিছু হটতে হবে যেমন এবার হোলো। এই কাজ শুধু চমস্কি, ফিংকেলস্টাইন বা অরুন্ধতি রয়দের নয়, আমাদের সবার। এবং এই কাজ শুধু যুদ্ধ বাঁধলে করলে চলবে না - ধারাবাহিক ভাবে করে যেতে হবে। 
আমাদের বাবা মাদের সুস্থতা তখনই মিনিংফুল হবে - যদি প্যালেস্টাইনের বাবা মা-রা ভালো থাকে। আমাদের শিশুদের স্কুলে যাওয়া তখনই মিনিংফুল হবে যদি প্যালেস্টাইনের শিশুরা ভয় ছাড়া স্কুলে যেতে পারে। আমাদের ভাই বোনের চাকরি পাওয়া তখনই মিনিংফুল হবে যদি প্যালেস্টাইনের ভাই বোনেরা সম্ভাবনাময় জীবন যাপন করতে পারে। সেই দায়িত্ব আমাদের সবার। 
এসব ইস্যুকে সাম্প্রদায়িক বৈষম্য ও বিদ্বেষ তৈরি করার সুযোগে যারা ব্যবহার করতে চায় তাদেরও প্রতিহত করতে হবে। আমাদের ভুলে গেলে চলবে না স্কটল্যান্ডের সেল্টিক ক্লাবের ফ্যানরা সবাই প্যালেস্টাইনের ফ্ল্যাগ শো করেছে মাঠে। ভুলে গেলে চলবে না এই প্যালেস্টাইনের পক্ষে কত ইহুদি মানবতাবাদী সংগঠন কাজ করেছে। ইজরায়েল-প্যালেস্টাইন ইস্যুতে যেসব স্কলাররা সবচেয়ে অক্লান্ত ভাবে লেখালেখি করেছেন তাদের অনেকেই ইহুদি বংশোদ্ভুত - চমস্কি, পাপে, শাহাক, ফিংকেলস্টাইন এবং আরও অনেকে। 
এই বিজয়ে অ্যামেরিকান কিছু রাজনীতিবিদ স্বতঃস্ফুর্ত ভাবে অবদান রেখেছেন - তারা এই বৈশ্বিক অ্যাওয়ারনেসেরই অংশ। কিছু দেশের রাষ্ট্রপ্রধানরা কাপুরুষতার পরিচয় দিলেও, বিশ্বে প্যালেস্টাইনের পক্ষে এবং অ্যাপারথাইড স্টেইটের বিপক্ষে জাগরণ সহজেই লক্ষ্যণীয়। অসাধু রাজনীতিবিদরা পরাজিত হয়েছে - পরাজিত হয়েছে নেতানিয়াহু এবং বাইডেন। 
মনে রাখা দরকার এটি সিজফায়ার। ডিকশনারিতে এর প্রধান অর্থ হচ্ছে - সাময়িক বিরতি। প্যালেস্টিনিয়ান ও গাজার ক্লান্ত মানুষরা বিশ্রাম করতে পারে। বিশ্ব মানবতাকে জেগে থাকতে হবে।

-------------------------------------------
সোশাল মিডিয়াতে ইসলামি স্ট্যাটাস দেয়া, পড়া, শেয়ার করা ও এতে অংশগ্রহণ করার আগ্রহ ও কোয়ালিটি যদি নামাজ পড়ার আগ্রহ ও কোয়ালিটির চেয়ে বেশি হয়ে থাকে তাহলে সে মুসলিমের নামাজ ঠিক করার আগে সোশাল মিডিয়াতে আসা আত্মপ্রতারণা ছাড়া কিছুই নয়। হিদায়াতের মালিক যেহেতু আল্লাহ্‌ এবং এ ব্যক্তির ওপর যেহেতু আল্লাহ্‌র হিদায়াত নেই সুতরাং এই ব্যক্তির মাধ্যমে অন্যের হিদায়াত হবে সেটা মনে করাটা আল্লাহ্‌র হিদায়াতের ধারণার পরিপন্থি। এমন ব্যক্তি নিজেও লক্ষ্যচ্যুত এবং তার কাছে ভিড়বে কেবল লক্ষ্যচ্যুতরাই। ঠিক যেমন এই ব্যক্তি নিজেকে হিদায়াত প্রাপ্ত ভেবে নিজেকে প্রতারিত করছে - তার অনুসারীরাও তাকে অনুসরণ করে হিদায়াত পাচ্ছে মনে করে নিজেদের প্রতারিত করছে। 
আপনি আল্লাহ্‌র কতটা কাছে আসতে পারছেন সেটা যাচাই করুন দিনে পাঁচ বার যখন আল্লাহ্‌র সামনে দাঁড়াচ্ছেন তখন আপনি কতটা চনমনে ও সক্রিয় সেটা বিচার করে - সোশাল মিডিয়ায় আপনার তৎপরতা দিয়ে নয়।

-------------------------------------------
আমি গত কয়েকটি স্ট্যাটাসে পয়েন্ট আউট করেছি যে ইসরায়েলের এই লেটেস্ট অ্যাটাকে যত ধ্বংস ও মানুষ হত্যা হোলো তাতে জো বাইডেনের ভূমিকাকে অস্বীকার করা বা ছোট করে দেখা যাবে না। মার্কিন প্রেসিডেন্টরা ইসরায়েলের সব অ্যাসল্টে ভূমিকা রেখে চলেছে এবং তাদের ওয়ার ক্রিমিনাল হিসেবে আইডেন্টিফাই করতে হবে আমাদের। 
২০১৪ সালে ইসরায়েলের গাজায় চালানো অপারেশন 'প্রটেক্টিভ এজ' - যা এবারের অ্যাসল্টের চেয়েও মারাত্মক ও ধ্বংসাত্বক ছিলো - সে ব্যাপারে ২০১৫ সালে ইসরায়েলি-প্যালেস্টাইন ইস্যু এক্সপার্ট প্রফেসর ড. নরম্যান ফিংকেলস্টাইন বলছেন: 
"It was not too much of a surprise that United States gave Israel blanket support. Every day some Obama official would come out and say: Israel has the right to defend itself - as if that were the issue. Even organizations like Human Rights Watch or Amnesty International in the third week of July were saying that Israel is targeting civilians and civilian infrastructure. Those are war crimes under international law. And when Obama or one of his associates was asked, he just kept saying: Israel has the right to defend itself. 
The fact of the matter is Obama was the enabler-in-chief of the latest massacre in Gaza. The reason why it is not hard to figure out is the simple fact that Israel, from day it started the latest assault, had wall to wall support of the Congress - hundred senators signed  a statement supporting Israel - even people who are so-called liberals like Bernie Sanders of Vermont and Elizabeth Warren. Warren, who supposedly is a leftist candidate, was actually justifying Israel's attacks on hospitals." 
পুরো লেকচারটির লিঙ্ক প্রথম কমেন্টে।

-----------------------------------------
If you want to know who were the aggressor and who were the oppressed then check who cheered during the war and who rejoiced after the ceasefire.

-------------------------------------------
ফিলিস্তিনী স্ট্রাগল, ইসলামিক কজ এবং সেক্যুলার কনফিউশন
-----------------------------------------------------------------
ইজরায়েল - প্যালেস্টাইন ইস্যু সেক্যুলার লিবারেলিজমের জন্য একটা বড় চ্যালেঞ্জ। তাকে দেখাতে হবে যে এখানে মজলুমের যে স্ট্রাগল এটা একটা সেক্যুলার চ্যালেঞ্জ। ইজরায়েল যে একটি জিউইশ স্টেইট অথবা অধিকাংশ প্যালেস্টিনিয়ান যে এই স্ট্রাগলকে তাদের ইসলাম ধর্মের বিশ্বাসের সাথে রিলেট করে এ জিনিসটাকে সে বাইপাস করে যেতে চায়। কারণ ইজরায়েল ও প্যালেস্টাইন যদি সমশক্তির দুটি দেশ হোত, সমান ভাবে অপরাধী হোত এবং ধর্মকে ব্যবহার করতো - তাহলে সেক্যুলার লিবারেলিজমের জন্য সুবিধা হোত - সে ধর্মের দোষ ধরতে পারতো। কিন্তু এখানে জালিম মজলুম চলে আসছে বলে সে প্যালেস্টাইনকে ও প্যালেস্টাইনের সমর্থকদের সেক্যুলার লিবারেল থাকার এবং সেই কজ নিয়ে স্ট্রাগল করার তাগাদা দিচ্ছে। জোর করে দেখানোর চেষ্টা করছে যে এই ঝামেলা আসলে একটা সেক্যুলার ঝামেলা এবং প্যালেস্টাইনের একটা সেক্যুলার সমাধান বের করতে হবে। 
এখানে রাজনৈতিক অ্যাক্টিভিজমের সাথে সেক্যুলার লিবারেলিস্টের এপিস্টেমিক সেলফ রাইটিয়াসনেস মিলে মিশে একাকার হয়ে গেছে। তার কাছে প্যালেস্টাইনের স্বাধীনতা আর প্যালেস্টাইনকে সেক্যুলার রাখার মধ্যে কোনটা বেশি ইম্পর্টেন্ট সে নিজেই হয়তো বলতে পারবে না। এমন না যে সে প্যালেস্টাইনের ভালো চায় না। কিন্তু সেই ভালোটা তার মত করে আসলে সে আরাম পাবে। এই আরামের জায়গাটা যেন ঠিক থাকে সেই অ্যাক্টিভিজিমও একই সাথে করে যাচ্ছে। 
অথচ এর দরকার ছিলো না এবং এ ধরণের মানসিকতা মারাত্মক রকম ফ্যালাসিতে আক্রান্ত। এটা ধর্মপ্রাণ মানুষদের জন্য ডিসপ্যারেজিংও। সেক্যুলার লিবারেলিস্টদের সবাই অ্যাগনস্টিক নয়, কিন্তু অ্যাগনস্টিজমকে লোয়েস্ট কমন ডিনোমিটার হিসেবে একটি প্রিন্সিপ্‌লের মত করে দেখাটাকে সে নিজের ওপরেও চাপিয়ে এবং অন্যের ওপরও চাপিয়ে দেয়ার চেষ্টা করে। সহিষ্ণুতা সে দেখায় কেবল পোশাকি ভাবে নতুবা সে মনে  নিজের শ্রেষ্ঠত্বে বিশ্বাসী - ধার্মিকের মতই - এবং ধার্মিকের মতই সে মনে করে ধার্মিককে তার মত অ্যাগনস্টিক ভাবে সামাজিক জীবন যাপন করতে হবে। এর চূড়ান্ত রূপ হচ্ছে যে ধার্মিক যখন যুদ্ধে বিধ্বস্ত আরেকটি ধর্মীয় শক্তির বিরুদ্ধে এবং তখন সে ধার্মিককে মানসিক শক্তি দিতে চায় - কিন্তু একই সাথে সেক্যুলার সবক দিতে চায়। 
এখন পর্যন্ত যা বললাম সেসবই আমি মেনে নিতে পারি। একজন পিওর সেক্যুলার লিবারেল তার মত করেই সব সমাধান খুঁজবে। এটা জ্ঞানের দিক থেকে যথেষ্ট রিগোরাস না হলেও এক্সপেক্টেড। বহু অন্ধ ধার্মিকের মতই অন্ধ সেক্যুলার লিবারেলও নিজের সেক্যুলারিজম ও অন্যের ধর্মের ব্যাপারে তেমন ধারণা রাখে না। সে কিছু পপুলার বই পড়ে, নিউজ অপএড ঘাঁটে এবং মোটা দাগের কিছু প্রিন্সিপ্‌লের ওপর তার অ্যাক্টিভিজ্‌ম শুরু করে দেয়। ধর্ম, রাজনীতি, অর্থনীতি এবং সেক্যুলার প্লুরালিজ্‌ম কীভাবে মিশে গেছে এবং এই মিথস্ক্রিয়া কখন কোন চরিত্রকে প্রাধান্য দেবে সে জিনিসটা যে তার মোটা দাগের অ্যাক্টিভিজমের উর্দ্ধে সেটা তার মাথায় থাকে না। 
অধিকাংশ মুসলিম স্কলার সঙ্গত কারণেই আল কায়েদা ও আইসিসকে টেররিস্ট গ্রুপ হিসেবে আখ্যা দিয়েছে সব সময়েই এবং এদের জিহাদিজমকে বর্জন করেছে। প্রায় একই স্কলাররা প্যালেস্টাইনের স্ট্রাগলকে একটি জিহাদ হিসেবে আখ্যায়িত করেন এবং হামাসকেও তারা এই যুদ্ধ পরিস্থিতিতে সাপোর্ট করেন। এ ব্যাপারটা বোঝা দরকার। 
সিরিয়ান মুসলিম স্কলার শায়েখ আবদুল কাদের হুসেইন রিসেন্টলি এই যুদ্ধের মাঝে হামাসের ব্যাপারে তার অভিমত জানাতে গিয়ে একটি গুরুত্বপূর্ণ কথা বলেন: "হামাসের সাথে মৌলিক ভাবে আমাদের দ্বিমত থাকতে পারে কিন্তু সেই দ্বিমত নিয়ে আমরা কথা বলবো অন্য সময়। যখন সময় ঠিক আছে তখন মতানৈক্য প্রকাশ না করে জোর করে একতা দেখানো বৈধ না। ভুল তুলে ধরতে হবে। কিন্তু যখন যুদ্ধ চলছে তখন নির্যাতিত মুসলিমদের হয়ে যারাই যুদ্ধ করছে তাদের সবার সাথে আমরা একাট্টা।" 
আল কায়েদা ও আইসিসের তুলনায় হামাসের ব্যাপারটা যে আলাদা এটা বুঝতে খুব বেশি বুদ্ধির প্রয়োজন হয় না। সেক্যুলার অ্যানার্কিস্ট এবং কার্যত অ্যাগন্সটিক হওয়ার পরও চমস্কি সেটা বোঝেন, ফিংকেলস্টাইন সেটা বোঝেন (ফিংকেলস্টাইন তো হিজবুল্লাকেও সাপোর্ট করেন)। বোঝে না মোটা দাগের ধামা ধরা ফান্ডামেন্টালিস্ট সেক্যুলাররা। বাংলাদেশের এক সাংবাদিক - যাকে আমি এমনিতে বেশ সম্মান করি একজন সাংবাদিক ও অ্যাক্টিভিস্ট হিসেবে - তাকে বলতে শুনলাম যে হামাসের স্ট্রাগল আর বাংলাদেশের স্বাধীনতা স্ট্রাগল এক জিনিস না - কারণ মুক্তিযোদ্ধারা সিভিলিয়ানদের টার্গেট করে নাই। এধরণের শিশুসুলভ বিশ্লেষণে হাসতে হাসতে কেঁদে দেয়া ছাড়া উপায় থাকে না। 
অ্যামেরিকান জার্নালিস্ট জেরেমি স্কেহিল হামাসের ব্যাপারটা ঠিক ধরতে পেরেছেন। "দি ইন্টারসেপ্ট"-এ তিনি দুদিন আগে একটি লেখা দিয়েছেন "But What About Hamas's Rocket" নামে। সেখানে তিনি লিখেছেন: What is my personal view? I would hope that if I lived in an open-air prison where my family and neighbors were being murdered, my humanity being erased by a powerful nation backed by the most powerful government on Earth, that I would find the moral strength not to fire rockets at the civilians of the country whose government wants me dead and repeatedly attempts to murder me. But I cannot state with certainty that I would not resort to such a response if I lived, as the people of Gaza do, trapped in a killing cage. I do not want civilians killed because of the crimes of their government, even if they cheer on my attempted murder. At the same time, this is not my reality, and I have no right to judge the tactics used by the oppressed, particularly when the terror against them is being financed and openly supported by both Democrats and Republicans alike in what has long been official U.S. policy."
জেরেমি স্কেহিল একজন সেক্যুলার মানুষ আর শায়েখ আবদুল কাদের হুসেইন একজন মুসলিম স্কলার। তাদের দুটি কথায় তাদের ভিন্ন চিন্তার পার্থক্য যেমন লক্ষ্য করা যায় ঠিক তেমনি ওভারল্যাপিংটাও মিস করার মত না। 
মোটা দাগের ফান্ডামেন্টালিস্ট সেক্যুলার তার নিজের শ্রেষ্ঠত্বকে যে অন্যদের ওপর চাপিয়ে দিতে চায় সেটার একটা চেহারা হোলো এই ধর্মীয়-রাজনৈতিক স্ট্রাগল থেকে ইসলামিক কজকে উৎখাত করতে চায় এবং সে চায় মুসলিমরা যেন জিহাদ শব্দটাকেই ডিকশনারি থেকে সরিয়ে দেয়। রাজনৈতিক ময়দানে এধরণের সেক্যুলারিজমের আসলে কোনো জায়গা না থাকলেও জার্নালিজমে আছে - ফলে সে প্রভাব মুসলিমদের মনেও পড়ে। সেই ইসলামের এই দিকটা নিয়ে শরমিন্দা থাকে। আলকায়েদা ও আইসিসের সাথে প্যালেস্টাইনের স্ট্রাগলের পার্থক্য সে বুঝলেও - জে ওয়ার্ডটাকে সে দূরে রাখতে চায়। এটা তার হীনমন্যতা ছাড়া কিছু নয়। 
অথচ জিহাদের কনসেপ্টটা নিয়ে এত জুজুবুড়ির ভয় কারও পাওয়ার দরকার নেই। জিহাদ একটি পারফেক্টলি "মেইকস সেন্স" কনসেপ্ট। শুধু মুসলিমদের জন্য নয়, সবার জন্যই। মনে রাখা দরকার জিহাদ নিজে কোনো যুদ্ধের নাম নয়, এবং জিহাদ মৌলিক ভাবে অন্য ধর্মের বিরুদ্ধে কোনো আর্মাগেডন নয়। সেটা হতে পারে পরিবর্তিত পরিস্থিতিতে - যেমন ইমাম মাহদি আসার পর হবে বলে আমরা ইসলামিক ট্রেডিশনে পাই। 
যুদ্ধ একটি মৌলিক ভাবে একটি স্ট্রেটিজিক ব্যাপার। স্ট্রেটিজিকালি একটি মুসলিম রাষ্ট্র বা মুসলিম গোষ্ঠী যদি মনে করে তাদের একটি যুদ্ধে যাওয়া প্রয়োজন - যে যুদ্ধটি ইথিকালি কারেক্ট এবং জাস্টিফায়েড - তখন সেটি জিহাদের মর্যাদা পাবে এবং যারা এতে লড়বে তারা মুজাহিদ হিসেবে গণ্য হবে আর যুদ্ধে নিহতরা শহীদ খেতাব পাবে। এর সাথে দ্বিমত করার কিছু আছে কি? টার্মিনোলজির পার্থক্য থাকতে পারে - কিন্তু এসমস্ত কনসেপ্টই কি যে কোনো সেক্যুলার দেশেই নেই? 
যে যুদ্ধ মুসলিমদের জন্য জিহাদ হয়ে ওঠে তা মৌলিক ভাবে একটি জাস্ট ওয়ার হতে পারে - এমনকি সেক্যুলার ওয়ারও হতে পারে তার স্পষ্ট প্রমাণ হচ্ছে নবী (সা.) ও সাহাবীদের করা বহু যুদ্ধ। এসব যুদ্ধে মুসলিমদের সাথে বহু অমুসলিম গোত্র এবং ইহুদি গোত্র সময়ে সময়ে যোগ দিয়েছিলো জোট হয়ে। সেই অমুসলিম গোত্র ও ইহুদিদের জন্য তো সেটা জিহাদ ছিলো না - জিহাদ করতে হলে আপনাকে আগে মুসলিম হতে হবে। আর সেসব অমুসলিম ও ইহুদি গোত্রের ইন্টরেস্ট ছিলো পিউরলি সেক্যুলার ইন্টরেস্ট - তারা ইসলামের পক্ষে যুদ্ধ করেনি। 
একই ব্যাপার প্যালেস্টিনিয়ান স্ট্রাগলের ক্ষেত্রে ভাবতে দোষ কোথায়। প্যালেস্টিনিয়ান স্ট্রাগলে বিভিন্ন মতবাদ ও চিন্তার মানুষ এক হয়েছে এবং ফ্রি প্যালেস্টাইন স্লোগান দিচ্ছে। সেটাকে আমরা সাধুবাদ জানাবো এবং এটাকেও সম্মান জানাবো যে তারা তাদের নিজস্ব চিন্তার জায়গা থেকে প্যালেস্টাইনের পক্ষে দাঁড়িয়েছে এবং একটি কমন হিউম্যানিটি আমাদের সবাইকে এক জায়গায় করেছে। কিন্তু তার মানে কি এই যে মুসলিমদের এই স্ট্রাগলকে তাদের পক্ষ থেকে জিহাদ হিসেবে ভাবতে কোনো সমস্যা আছে? মুসলিমরা ঠিক করবে কোনটা জিহাদ আর কোনটা জিহাদ না। যে মুসলিম স্কলাররা আলকায়েদা ও আইসিসেরর জিহাদকে নাকচ করেছিলেন তারা সেটা ইসলামিক কনসিডারেশনেই করেছিলেন - সেক্যুলার চাপে নয়। সুতরাং এখন তারা প্যালেস্টাইনের স্ট্রাগলকে যখন জিহাদ হিসেবে দেখছেন সেটাও ইসলামিক কনসিডারেশনেই হবে। মুসলিমরা ইসলাম পালন করে - সেক্যুলারিজম না। কমন গ্রাউন্ড থাকতে পারে কিন্তু সেটাকে আনুগত্য ভাবা ঠিক হবে না বা আনুগত্যে পরিণত করার চেষ্টা করা ঠিক হবে না। এটা সেক্যুলারিজমের মৌলিক প্রিন্সিপ্‌লের সাথেও যায় না। একজন সেক্যুলার লিবারেল অ্যাগনস্টিক হতে পারে, সেই অ্যাগনস্টিসিজম সে যেন অন্য ধর্ম ও ধর্মের কনসেপ্টের ওপর চাপিয়ে না দেয়। 
ইজরায়েল ও প্যালেস্টাইনে সবার কাছেই এটা এমন যুদ্ধ যার ধর্মীয় গুরুত্ব সর্বোচ্চ। প্যালেস্টিনিয়ানরা আলআকসাকে রক্ষার পণ করেছে আল্লাহ্‌র নাম নিয়ে, স্ট্রাগল চালিয়ে যাচ্ছে আল্লাহ্‌র নাম নিয়ে। বাবা মা তার মৃত সন্তানদের শাহাদত নিয়ে গর্বিত, ভাই বোনেরাও তাই। প্যালেস্টিনিয়ান মুসলিমরা জানে এটা কোন যুদ্ধ, তাদের শেখানোর দরকার নেই। 
ইজরায়েলের ব্যাপারটা এই ব্যাপারটাকে ঘোলা করার জন্য সবচেয়ে বড় হয়ে কাজ করেছে। একটি পুরোদস্তুর থিওক্রেটিক দেশ হওয়ার পরও এবং সেখানে ডেমোক্রেসির মৌলিক কনসেপ্টে গলদ থাকার পরও দেশটির ব্যাপারে একটি সেক্যুলার ডেমোক্রেটিক আবহ তৈরি করে রাখা হয়েছে। এটি যে সম্পূর্ণ ভুল এবং ইজরায়েল রাষ্ট্রটি যে পুরোপুরি বিবলিকাল বর্ডার কনসেপ্ট ও ইহুদি তালমুদিক আইনের সরাসরি তত্ত্বাবধানে ছলে সে ব্যাপারটি ইজারায়েলি হিউম্যানিস্ট স্কলার ইসরায়েল শাহাক "Jewish History, Jewish Religion" বইতে তুলে ধরেছেন। বইটি গুরুত্বপূর্ণ কেননা ইজরায়েলের রাজনৈতিক বৈশিষ্ট্য নিয়ে প্রচুর বই লেখা হয় কিন্তু এর জিউয়িশ নেচার নিয়ে খুব কমই লেখা হয়। ইজরায়েল তার জিউয়িশ ইন্টারপ্রেটেশনের ওপর নির্ভর করে জ্যু ও আরবদের মাঝে যেরকম ডিসক্রিমিনেশন করে - এর সিকিভাগ না করেও সৌদি আরব বা ইরান একটি ধর্মান্ধ দেশ হওয়ার পার্সেপশন পেয়ে গেছে। 
ইজরায়েলে ধর্মীয় ও সেক্যুলার সব ধরনের ইহুদিই রয়েছেন। কিন্তু ইজরায়েল রাষ্ট্রের চরিত্র ও অধিকার নিয়ে তারা সবাই মূলত একমত - এবং সেটা ধর্মীয় ধরণের। কিন্তু সেটাকে সবার জন্য হজমযোগ্য করার জন্য এবং ইজরায়েলের তথাকথিত সেক্যুলার নেচারকে ধরে রাখার জন্য  বলা হয় - "হিস্টোরিকাল রাইটস"। ইজরায়েলের প্রথম প্রধানমন্ত্রী ডেভিড বেন-গুরিয়ন ক্‌নেসেটে ইজরায়েলের ভূমি দখল ও সুয়েজ ওয়ারের কারণ হিসেবে ব্যাখ্যা দেন - "the restoration of the kingdom of David and Solomon"। বেন-গুরিয়ন একজন নাস্তিক ছিলেন। 
সুহাইর নাফাল একজন প্যালেস্টিনিয়ান-অ্যামেরিকান এবং খ্রিস্টান সাংবাদিক। তার কিছুদিন আগের একটি ফেইসবুক পোস্ট আমি শেয়ার করেছিলাম। সেটা এখানে আবার দিচ্ছি: 
"People wonder why I have respect for Islam. I'll tell you why; because it's Muslims who are sacrificing their lives DEFENDING my homeland where my CHRISTIAN ancestry goes back thousands of years. Where my Christian family & friends live under zionist military occupation. Where our churches and biblical holy sites in which my family & friends get married, burry their loved ones and celebrate holidays are. And not to mention, where Christianity began, a religion followed by 2.4 billion people. Name one
non-Muslim nation defending Palestine the way Gaza, Iran, Syria, Lebanon, Iraq etc. have." 
 খেয়াল করুন এই খ্রিস্টান প্যালেস্টিনিয়ান মহিলা প্যালেস্টাইনকে ডিফেন্ড করার ব্যাপারে কেবল মুসলিমদের প্রশংসা করছেন না, মুসলিমদের এই স্ট্রাগলের পেছনে ইসলামকে আইডেন্টিফাই করছেন। কারণ তিনি এই অবস্থা নিজে দেখেছেন এবং বাস্তবতা জানেন। ফলে দূরে বসে সেক্যুলার লিবারেলিজমের নিজের য়ুটোপিয়ান ফ্যান্টাসিতে ডুবে থাকেননি।
 
 ---------------------------------------------
 প্যালেস্টিনিয়ানদের আমরা অবর্ণনীয় দুঃখ কষ্টের মাঝে দেখছি। দুঃখ কষ্ট অন্যের হোক বা আমাদের নিজেদের - এটা আমাদের আল্লাহ্‌র ওপর বিশ্বাস হারানোর কোনো কারণ নয়। মনে রাখুন আল্লাহ্‌র ওপর যার বিশ্বাস আছে তাকে দেয়া আল্লাহ্‌র সেরা উপহার হোলো আল্লাহ্‌র ওপর বিশ্বাস। প্যালেস্টিনিয়ানদের ওপর যে আল্লাহ্‌র রহমত আছে তার প্রমাণ হোলো তারা ঈমান হারায়নি। ইন ফ্যাক্ট তারা ঈমানের ওপরই ভর করে আছে। এর বহু নিদর্শন আমরা দেখেছি গত কয়েকদিন। 
মডার্ন সময়ের বড় ক্রাইসিস হোলো আমরা আল্লাহ্‌র গাইডেন্স ছাড়াই নিজেদের ও অন্যের প্রবলেম সলভ করতে চাই, পৃথিবীকে সেভাবে দেখতে চাই - অতঃপর সফলতা না পাওয়ার পর নতুন করে আল্লাহ্‌র ওপর ঈমান হারাই - যে ঈমান আমাদের ছিলোই না ঠিক করে। জার্মান দার্শনিক ফ্রিডরিখ নীচে নিজে নাস্তিক হলেও এই সমস্যাটা কিছুটা আঁচ করতে পেরেছিলেন।   
যদি আল্লাহ্‌র রহমত আপনার ওপর থাকে এবং তিনি আপনাকে তার ও তার সৃষ্ট আখিরাতের ওপর ঈমান আনার তওফীক দিয়ে থাকেন তাহলে আল্লাহ্‌র নবীর (সা.) বলা নিচের কথাটি আপনার জন্য যথেষ্ট হবে: 
"পৃথিবীতে সবচেয়ে আনন্দে থাকা কিন্তু যার গন্তব্য হচ্ছে জাহান্নাম এমন ব্যক্তিকে ডেকে আনা হবে বিচারের দিন। অতঃপর তাকে জাহান্নামের স্বাদ একবার পাইয়ে আবার ফিরিয়ে আনা হবে। জিজ্ঞেস করা হবে: 'হে আদমের সন্তান! তুমি কি কখনও ভালো কিছু পেয়েছিলে? কোনো আনন্দ কি মনে পড়ে?' সে বলবে: 'না আমার রব, কিচ্ছু না।" 
অতঃপর পৃথিবীতে সবচেয়ে কষ্টে থাকা মানুষটি যার গন্তব্য হোলো জান্নাত তাকে নিয়ে আসা হবে। তাকে জান্নাতের স্বাদ পাইয়ে ফিরিয়ে আনা হবে। জিজ্ঞেস করা হবে: "হে আদমের সন্তান! কোনো কষ্ট কি দেখেছো কখনও? কোনো যন্ত্রণা কি স্পর্শ করেছে কোনোদিন?" সে বলবে: "না আমার রব, কিচ্ছু না।" [মুসলিম]
-------------------------------------------
অ্যামেরিকার ফরেন পলিসি এবং মিলিটারি ইন্টারভেনশনের দৌরাত্ম্য নিয়ে খুব সহজে জানার জন্য ওয়াশিংটনের এভারগ্রিন স্টেইট কলেজের প্রফেসর ড: জল্ট্যান গ্রসম্যান একটি ওয়েব পেইজ তৈরি করে রেখেছেন যেখানে ১৮৯০ থেকে ২০১৯ পর্যন্ত অ্যামেরিকান সকল মিলিটারি ইন্টারভেনশন লিস্ট করা আছে ট্যাবুলার ফর্ম্যাটে (লোকাল ইন্টারভেনশন সহ)। প্রথম কমেন্টে লিঙ্ক দিচ্ছি - টেবলটা দেখুন। টেবলের নিচে গ্রসম্যানের লেখা একটি আর্টিক্‌ল আছে সেটাও দেখুন। আর্টিক্‌লটি ২০০১ সালে নাইন এলেভেনের পর লেখা। এর প্রথম প্যারাটা অন্তত পড়া দরকার। আমি ক্যোট করছি এখানে।
"Since the September 11 attacks on the United States, most people in the world agree that the perpetrators need to be brought to justice, without killing many thousands of civilians in the process. But unfortunately, the U.S. military has always accepted massive civilian deaths as part of the cost of war. The military is now poised to kill thousands of foreign civilians, in order to prove that killing U.S. civilians is wrong."
অর্থাৎ সিভিলিয়ান কিলিং ইউ এস মিলিটারির জন্য খুবই এক্সেপ্টেবল কাজ। ফলে প্যালেস্টাইনে সিভিলিয়ান হত্যার পেছনে ইসরায়েল যেমন দায়ী - ঠিক একই ভাবে অ্যামেরিকার ইসরায়েলি সাপোর্ট এই ব্যাপারে যথেষ্টই গুরুত্ব বহন করে। ইসরায়েলের পক্ষে এমন এক মদদদাতা রয়েছে যাদের আছে বর্তমান সময়ের সবচেয়ে বড় ও বেশি সংখ্যক সিভিলিয়ান কিলিঙের নিজস্ব অভিজ্ঞতা ও কৌশল। এ কারণেই যতক্ষণ ইসরায়েলের ওপর থেকে অ্যামেরিকার প্রত্যক্ষ সামরিক ও অর্থনৈতিক সাহায্য বন্ধ না হচ্ছে অন্যান্য সকল ওয়ার ক্রাইমের মত অ্যামেরিকা প্যালেস্টাইনের অতীত, বর্তমান ও ভবিষ্যতের সকল দুরবস্থার জন্য দায়ী থাকবে। অ্যামেরিকার ডেমোক্রেটিক লেফটদের ভূমিকা ও মিডিয়ার ইদানিংকার পরিবর্তিত সুরকে পজিটিভলি দেখা যেতে পারে, কিন্তু সেটা দিয়ে অ্যামেরিকার বিশাল যুদ্ধাপরাধের ইতিহাস ও প্রবণতাকে ছোট করে দেখানোর চেষ্টা যেন না হয় সেদিকে খেয়াল করা দরকার। 
কমেন্টে দেয়া লিঙ্কের লিস্টটায় অবশ্যই চোখ বুলাবেন।
-------------------------------------------

যে গুণটি আয়ত্ত না করতে পারলে আপনি কখনই ইসলাম সুন্দর করে পালন করতে পারবেন না সেটি হোলো ধৈর্য্য। মানুষ অনেক সময় মনে করে ধৈর্য্য ধারণ করলে আপনার জীবনের অর্জনগুলো আর হয়ে উঠবে না বা অনেক দেরি হয়ে যাবে।    
এ চিন্তাটি যে ভুল তার সাক্ষাৎ প্রমাণ হলেন আমাদের নবী (সা.)। তিনি কত রকম পরিস্থিতিতে কীভাবে ধৈর্য্য ধারণ করেছেন শুধু তা নিয়ে অসংখ্য উদাহরণ টানা যাবে, প্রচুর লেখা যাবে।  অথচ দেখুন নবুওয়্যাত পাওয়ার পর মাত্র ২৩ বছরে কত কিছু করে গেছেন। এই ২৩ বছরের প্রথম তিন বছর কিন্তু তিনি ইসলামের কথা খুব কাছের কিছু মানুষ ছাড়া সবার কাছে গোপন রেখেছিলেন। ধৈর্য্য। 
খুব ছোট পরিসরে আল্লাহ্‌র নবীর (সা.) ধৈর্য্যের চিত্র দেখুন। এক মা তার সন্তানের কবরে খুব কাঁদছিলেন। তিনি পেছনটিকে তাকে বলেন: "আল্লাহ্‌র ব্যাপারে সচেতন থাকো ও ধৈর্য্য ধরো।" মহিলাটি পেছনে কে আছে বুঝতে না পেরে মুখ ঝামটা দিয়ে ওঠেন "আমার থেকে দূরে থাকো! আমার ওপর দিয়ে কী যাচ্ছে তার তুমি কী জানো!" নবী এর উত্তরে কিছু বলেননি। পরবর্তীতে যখন মহিলাটিকে বলা হোলো কার সাথে তার কথা হয়েছে - তিনি ছুটে গেলেন নবীর (সা.) কাছে। "আমি আপনাকে চিনতে পারিনি।" নবী (সা.) বললেন: "প্রথম ধাক্কাতেই ধৈর্য্য (থাকা উচিৎ)।" [বুখারি]
এখানে নবী (সা.) মহিলাটিকে তিনবার ধৈর্য্যের ব্যাপারে শেখালেন। প্রথমবার ধৈর্য্যের ধারণের উপদেশ দিয়ে। দ্বিতীয়বার নিজে ধৈর্য্য ধারণ করে এবং মহিলাটির রাগের পর নিজে চুপ হয়ে গিয়ে। শেষবার তাকে বুঝিয়ে যে কখন কীভাবে ধৈর্য্য ধারণ করতে হবে।   
যখন কোনো দুঃখ বা বিপর্যয় আসে তার কষ্ট প্রথমে প্রচন্ড হলেও ধীরে ধীরে থিতিয়ে আসে এবং মানুষ সয়ে যেতে পারে। ধৈর্য্য আপনা আপনিই চলে এসে। নবী (সা.) বলছেন যে প্রথমেই ধৈর্য্য ধারণ করাটা হচ্ছে সেই ধৈর্য্য যেটা শেখা দরকার। লক্ষ্যণীয় সন্তান হারানোর শোকে স্বাভাবিক দুঃখ মানুষের হবেই, নবীর (সা.) নিজেরও শিশুর মৃত্যুতে চোখে পানি এসেছিলো। কিন্তু এখানে এমন কান্না - যা আল্লাহ্‌র দেয়া তাকদীরের ব্যাপারে - অসন্তুষ্টির পরিচায়ক হতে পারে - তা থেকে নবী (সা.) নিষেধ করছেন।  
এরকম ধৈর্য্য শেখার জিনিস। সময় আসলে এমন ধৈর্য্য আপনার এমনিতেই চলে আসবে এমনটা ভাবা ঠিক নয়। ধৈর্য্য রাখতে পারেন এমন মানুষ ও শিক্ষকদের সাথে দরকার হলে এ ব্যাপারে কথা বলা উচিৎ, তাদের পরামর্শ নেয়া দরকার। ইসলামকে ভালো করে জানলে এবং সৃষ্টি কীভাবে আল্লাহ্‌র নির্দেশে চলছে সে ব্যাপারে সঠিক ভাবে ধারণা তৈরি করলে ধৈর্য্য ধারণ করা সহজ। 
সন্তানের মৃত্যুর ব্যাপারে এ হাদীসটি যদি জানা থাকে তা আপনার দুঃখকে যদি দূর নাও করে - ধৈর্য্য ধরতে সাহায্য করবে।  
নবী (সা.) বলেন: যখন কোনো বান্দার সন্তান মারা যায় তখন আল্লাহ্‌ ফেরেশতাদের বলেন: "আমার বান্দার সন্তানকে তুলে এনেছো?" তারা বলেন: "জি"। আল্লাহ্‌ আবার বলেন: "আমার বান্দার অন্তরের ধনকে তুলে এনেছো?" তারা বলেন: "জি"। আল্লাহ্‌ জিজ্ঞেস করেন: "আমার বান্দা কী বললো?" তারা বলেন: "সে আপনার প্রশংসা করেছে এবং নিজেকে সংযত রেখেছে।" আল্লাহ্‌ বলেন: "আমার বান্দার জন্য জান্নাতে একটি বাড়ি তৈরি করে দাও আর এর নাম দাও বাইতুল-হাম্‌দ (প্রশংসা কুঠি)।" [আহমাদ ও তিরমিযী] 
গতকাল দেখলাম এক ফিলিস্তিনি মায়ের তিনটি ছেলে মারা গেছে ইজরায়েলের আক্রমণে। সেই মা আল্লাহ্‌র প্রশংসা করছিলেন এবং সন্তানের শাহাদৎ বরণের ব্যাপারে আল্লাহ্‌র সন্তুষ্টি জ্ঞাপন করছিলেন - যদিও তার চোখের কোন থেকে অশ্রু বেয়ে পড়ছিলো। 
ফিলিস্তিনও আপনাকে ধৈর্য্য শেখাতে পারে। এই দেশের লোকেদের প্রশংসা কুঠিতে ভরে যাচ্ছে জান্নাত।

-----------------------------------------
ধরেন বাসায় দুটি ছেলে আছে। ছেলে দুটির একটি স্বভাবগত ভাবে খুব ভালো, ভদ্র, হাসিখুশি, শান্তশিষ্ট, উপকারী। আরেকটি পুরোপুরি বিপরীত, একেবারে খারাপ। খারাপটা সারাক্ষণ বদমায়েশি করছে আর ভালোটা প্রাণপন চেষ্টা করছে ভালো থাকার। 
এই বাসায় সাধারণত আপনি কী দেখবেন? দেখবেন একটা অদ্ভুত জিনিস। বাসার অতিষ্ঠ লোকজন খুব শিঘ্রই বুঝে যাবে যে খারাপটাকে ভালো করা যাবে না - সুতরাং বাসার শান্তি রক্ষার সব প্রেশার চলে আসবে ভালোটার ওপর। তাকে বলা হবে যে ভাইয়া তো ঐরকমই, তুমি বুঝে চলো। খারাপটাকে শান্ত রাখার জন্য বেশি করে দেয়া হবে, ভালোটাকে কম। ভালোটা বুঝবে। সব বোঝার দায়িত্ব হচ্ছে ভালোটার। 
খারাপটা যদি খারাপ হওয়া সামান্যও কমায় তার জন্য প্রচুর প্রশংসা। ভালোটা সামান্য এদিক ওদিক করলে প্রচুর কথা শুনতে হবে। বাসার নিয়মকানুন খারাপটার জন্য শিথিল, ভালোটার জন্য কড়া। খারাপটা বুঝবে তার খারাপ হতে কোনো বাধা নেই। ভালোটা বুঝবে তার ভালো সব পানিতে যাচ্ছে। বাসার মানুষের এই সাইকোলজিকাল শিফট নিয়ে কোনো মাথাব্যাথা নেই। তার দরকার peace - শান্তি। 
একদিন ভালো খারাপের সংজ্ঞা অপরিষ্কার হওয়া শুরু করবে। সবার কাছে। খারাপ মনে করবে সে আসলে তেমন খারাপ কেউ না - কই তাকে তো কেউ কিছু বলে না। ভালোটা মনে করবে সে যদি ভালোই হয় - তাহলে এই অবিচার কেন? আর বাসার মানুষের কাছে অত্যন্ত কমানো এক্সপেক্টেশনের কারণে খারাপটা সহজেই ভালোর পর্যায়ে আসা শুরু করবে। বেশি এক্সপেক্টেশন পূরণ করতে না পেরে ভালোটা সরতে থাকবে খারাপের দিকে। 
দিন শেষে খারাপটা হয়ে যাবে সিরিয়াল খারাপ। ভালোটা হয়ে পড়বে দুনিয়ার প্রতি আস্থাহীন, খিটখিটে, বিদ্রোহী, দুখী ও অসুখী। বাসার মানুষ ভাববে - বুঝলাম না কী হোলো। চেষ্টা তো কম করলাম না!
মনে রাখবেন এই হচ্ছে - আপনার ঘরে, সমাজে, রাষ্ট্রে, বিশ্বে। প্যালেস্টাইন ও ইজরায়েলেও। অন্যের দিকে আঙুল তুলবেন ঠিকই এবং প্রচুর লাইক শেয়ারও দেবেন। কিন্তু চিন্তা করে দেখবেন আপনি কে? আপনার ঘরে, আপনার সমাজে, আপনার রাষ্ট্রে ও আপনার বিশ্বে আপনি কোনজন?

-----------------------------------------
Joe Biden has unequivocally paved his support to Israel and told Mahmoud Abbas that Hamas must stop cease firing rockets . This is in a time when, thanks to the tireless efforts of the alternative and social media, the world has been overwhelmingly showing its support to Palestine. 
While there are and were always conscientious American politicians, activists, and scholars who always spoke up against Israeli genocide - USA public can't shift the blame from themselves from choosing a president who they knew would continue supporting and bolstering Israel - financially and politically. It is more flagrant this time because they had an option to choose a president who had vowed to stop this. They didn't. 
A country that has past and present record of deliberately participating in genocides in different parts of the world, has collective moral duty to put cleaning its foreign policy over everything else when making its political decisions. Not a single life is worth being sacrificed, let alone an entire nation, for any other consideration that might let them put a man - who would continue the mayhem unabashedly - to office. 
So needless to say that USA has blood in its hand. The Palestinian blood and consequently the Israeli blood too. For the Americans, its no longer enough to have demonstrations here and there. This will not absolve them from their collective guilt and we will keep reminding them about it - the history will keep reminding them about it. Empty hashtags of 'free Palestine' will not make the cut - if they have any moral sense of duty they have to call out Biden and already denounce him as a war criminal and force him to put this issue over everything else and be responsible for the next Palestinian blood being spilled. While they were in the know about Israel and Biden all along, they had a clear trade off between their self interest based political shrewd and moral responsibility towards the egregious human rights violation trail they have left behind. After bullying and shaming the Bernie Sanders', Rashida Tlaibs, Ilhan Omars, and AOCs all the way in order to choose this war criminal - now you can't choose to show their demonstrations as a proxy for your moral duty. You can't have your cake and eat it too. 
Palestine is the most important political issue for the world - and specifically for USA.

----------------------------------------

কুরআন, হাদীস, মাযহাব ও ট্রেডিশনাল ইসলামিক স্কলারশিপের যে আলোচনাটা করেছিলাম - সেটা আরও বহু ব্যাখ্যা ও আলোচনার পর হয়তো অনেকের কাছে ক্লিয়ার হবে। করবো ইনশাআল্লাহ। ফেইসবুক স্ট্যাটাসে ও পরবর্তীতে ভিডিও আলোচনায়। তবে কিছু কিছু জিনিসের ইলাস্ট্রেশন আমাদের হেল্প করবে। 
এই পিকটি বেয়ুল্‌ফের একটি ম্যানুস্ক্রিপ্ট পাতার। Beowulf কে ধরা হয় সবচেয়ে পুরোনো সংরক্ষিত ইংলিশ এপিক হিসেবে। বেয়ুলফের বয়স এক হাজার বছরের কিছু বেশি। অর্থাৎ কুরআন বেয়ুল্‌ফের চেয়ে প্রায় ৪০০ বছরের পুরোনো। 
আমি কমেন্টে বেয়ুলফের টেক্সট সহ আবৃত্তির একটি য়ুটিউব লিঙ্ক দিচ্ছি প্রথম কমেন্টে। আপনারা সবাই কম বেশি মডার্ন ইংরেজি জানেন। সেই জানাকে মাথায় রেখে হাজার বছরের পুরোনো ইংরেজি ভাষা কতটুকু ধরতে পারেন চিন্তা করুন। চিন্তাটা তিনটি আঙিকে করবেন। শব্দগুলো কতটুকু ধরতে পারেন, শব্দগুলোর সাউন্ড বা ফোনেটিক্স কেমন হবে সেটা কতটুকু ঠাহর করতে পারেন, এবং এর অর্থ কতটুকু বুঝতে পারেন। 
আমি ধরে নিচ্ছি আপনারা বেশিরভাগই আরবি জানেন না। চিন্তা করুন আরবি না জেনেই কুরআনের ভাষার চেহারা ও ধ্বনির ব্যাপারে আপনি কতটা ওয়াকিফহাল। আরবি জানে বা আরবি শিখেছে এমন যে কোনো ব্যক্তি আপনাকে জানিয়ে দেবে যে কুরআনের অধিকাংশের প্রাথমিক মোটা দাগের অর্থ সে বুঝতে পারে। 
এটি একটি প্রাথমিক ইলাস্ট্রেটিভ প্র্যাকটিস হতে পারে এ ব্যাপারটি অ্যাপ্রিশিয়েট করার জন্য যে কুরআনকে আজকের বোধগম্য অর্থে রাখার জন্য কীরকম শ্রম দিতে হয়েছে। এই বোধটা এসে গেলে আপনি পরবর্তীতে এই চিন্তায় চলে আসতে পারেন যে কারা, কবে এবং কী পদ্ধতিতে এ কাজটি করলো।

----------------------------------------

In order to get a proper perspective of what Gaza is going through, one shouldn't just look at the fresh attack launched by Israel today or its periodical military attacks over the years. Watch the video I am posting in the first comment. Here Norman Finkelstein makes the point in 2018 that it was already forecasted that Gaza would become 'unlivable' by 2020. 
Now that everyone, including Biden, is so keen on showing it as an even 'conflict' between Israel and Hamas - we need to try, to the best of our ability, to understand what is at stake for Gaza and its inhabitants. Doubt those who simply hashtag empty freepalestine taglines while not directing their blame at real culprits and not caring at all about the extent of the damage.

-----------------------------------------

বাংলাদেশে যদি আজ ঈদ না হোত তাহলে আমাদের জন্য উচিৎ হোত রোজা রাখা - আল্লাহ্‌র কাছে সাহায্য চেয়ে এবং প্যালেস্টাইনের সাথে সলিডারিটি দেখিয়ে। প্যালেস্টাইনের জন্য আমরা যেন সর্বোচ্চ ইবাদাত ও দুয়া করি। মনে রাখতে হবে এটা নিশ্চিত করেই একটি ইসলামিক ও মুসলিম ইস্যু - যারাই এর অন্যথা বলবে তাদের উপেক্ষা করুন। এটা ইসলামিক ইস্যু শুধু  এ কারণেই না যে যে কোনো অন্যায়ের বিরুদ্ধে স্ট্যান্স নেয়া একটি মুসলিম ইস্যু - স্রেফ এ কারণেও যে ধর্মকে ব্যবহার করা এবং ধর্মের ভিত্তিতে গড়ে ওঠা একটি স্টেট প্রধানত মুসলিমদের বিরুদ্ধে দাঁড়িয়েছে - তাদের উচ্ছেদ করছে, হত্যা করছে - এমনকী মসজিদে ও ইবাদাত করা অবস্থায়। এসময় মুসলিমরা সিদ্ধান্ত নেবে কোন কজের জন্য তারা ফাইট করছে এবং আল্লাহ্‌র কাছে সাহায্য চাচ্ছে। তারা ফ্ল্যাট পলিটিকাল সেক্যুলারিজম ও কারেক্টনেসের ব্যক্তিগত স্বার্থে নিজেদের বিবেককে পরিষ্কার রাখার চেষ্টা করা অ্যাক্টিভিস্ট ও সাংবাদিকদের পরামর্শ নেবে না এই ব্যাপারে। 
দয়া করে ঈদের আনন্দ সীমিত রাখুন। ঈদে আনন্দ করা যেমন সুন্নাহ, তেমনি সুন্নাহ এটাও: 
"মু'মিনরা একে অপরের প্রতি ভালোবাসায়, করুণায় ও প্রীতিতে একটি দেহের মত, এর একটি অঙ্গে কষ্ট দেখা দিলে পুরো দেহ অনিদ্রা ও জ্বরে ভুগতে থাকে।" [বুখারি ও মুসলিম]

------------------------------------------

যিক্‌র বা আল্লাহ্‌কে স্মরণ করার যে কাজটি তার পরিসর ব্যাপক। ইমাম আন-নওওয়ী (র.) তার "আল-আযকার" গ্রন্থে এই পরিসর নিয়ে লিখেছেন: 
"জেনে রেখো যে যিক্‌রের মাহাত্ম্য কেবল সুবহানাল্লাহ, লা ইলাহা ইল্লাল্লাহ, আলহামদুলিল্লাহ, আল্লাহু আকবার ইত্যাদি বলার মাঝে সীমাবদ্ধ নয়। বরং যে কেউ আল্লাহ্‌কে মেনে কোনো ভালো কাজ করছে সে-ই আল্লাহ্‌র যিক্‌র করছে। যেমনটি বলেছেন সা'ঈদ বিন জুবায়ের (রা.) ও অন্যান্য আলেমরা। 'আতা (র.) বলেছেন: যিক্‌রের মজলিশ হোলো হালাল হারাম বুঝে চলার মজলিশ। কীভাবে কেনাকাটা করছ, বিক্রি করছ,  নামাজ পড়ছ, রোজা রাখছ, বিয়েতে বসছ, তালাক দিচ্ছ, হাজ করছ - এ সবই যিক্‌রের অন্তর্ভুক্ত।"

-----------------------------------------

কুরআনের পাশে হাদীস মানা যাবে কিনা (বা অন্য ভাষায় বললে কুরআনের সাথে সাংঘর্ষিক হলে হাদীস মানা যাবে কিনা) - অথবা মাযহাব কেন মানতে হবে, কেন সরাসরি কুরআন হাদীসকে আমি ইন্টারপ্রেট করতে পারি না? এধরণের সকল প্রশ্নের উত্তর হারিয়ে যায় মূলত একটি কারণে - এবং এটা শুধু এই ডিবেটে না, ইসলাম বিষয়ক যে কোনো ডিবেটেই, ইন ফ্যাক্ট আমি বলবো একই ঘটনা পৃথিবীর প্রায় সব বিষয়ের সব ডিবেটে ঘটে চলেছে। কারণটি হচ্ছে বিতর্কের দুপক্ষের নিজেদের জ্ঞানের ব্যাপারে ওভারএস্টিমেশন এবং নিজের ধারণার ভুল কোথায় হতে পারে সে নিয়ে চিন্তা করার ক্ষমতা না থাকা। 
খেয়াল রাখা দরকার এটা একটা মডার্ন ফেনোমেনন। আধুনিক সময়ের অভিশাপ হোলো মানুষের জ্ঞান কমে গেছে এবং জ্ঞান নিয়ে চিন্তা করার ক্ষমতাও কমে গেছে। সে একটা ঝামেলামুক্ত ভালো ক্যারিয়ায়ের জীবন চায়। এই চাওয়ায় যে জিনিসটা সে একদম পছন্দ করে না সেটা হোলো ইনকনভিনিয়েন্স। সব কিছু তার জন্য কনভিনিয়েন্ট হওয়া লাগবে। সমস্যা বোঝার আগেই সে তাই সমাধান চায় এবং নিজে যেচে দিয়ে দেয়। অনেক সময় সেই সমাধান তার নিজের ভেবে রাখা সমস্যার আদৌ সমাধান করলো কিনা সেটা নিয়েও তার ভাবার ক্ষমতা নেই আর এটা নিয়েও সে ভাবে না যে তার সমাধান নতুন কোনো সমস্যা খাড়া করলো কিনা। 
তার নিজের ইন্টেলেক্ট দিয়ে কোনো উত্তর খাড়া করতে পারলে সেটাকে সে সত্যের সাথে গুলিয়ে ফেলে। তার ইন্টেলেক্ট যে বাই ডিফল্ট তার চিন্তার বাইরে যেতে পারে না এই বোধ তার নেই। বোধটা থাকলে সে সমাধানে যাওয়ার আগে সমস্যাটার দার্শনিক গতিপ্রকৃতি নিয়ে চিন্তা করতো। 
একটা প্রশ্ন তোলা যাক। আপনার হাতে যে আরবি কুরআনটা আছে এটা মৌলিক ভাবে ১৫ শতক আগের। আপনি এটা পড়তে পারেন - অনেক ক্ষেত্রে আরবি না জেনেই। এর অনুবাদ থেকে অর্থ কিছুটা বুঝতে পারেন। আপনি কখনও চিন্তা করেছেন কীধরণের কাজ এই দীর্ঘ সময়ে মানুষকে করতে হয়েছে কুরআনকে এরকম পাঠযোগ্য রাখার জন্য? 
ধরুন গত ১৪০০ বছর ধরে ইসলামের যে স্কলারশিপ সেটা না থাকতো - কিন্তু কোনো এক অদ্ভুত ভাবে কুরআনের কপিটা আজ যে ফর্মে আপনার হাতে আছে সেই ফর্মে থাকতো - আপনি এই বই কতটা পড়তে বা বুঝতে পারতেন? সহজ উত্তর হচ্ছে কিছুই বুঝতেন না। ইন ফ্যাক্ট প্রশ্নটাই নির্বোধের মত কেননা কুরআন এই ফর্মেই থাকতো না। আরবি বলে যে ভাষাটা আপনি মিডল ইস্টে পেতেন সেটা ১৪০০ বছর আগের আরবির চেয়ে সম্পূর্ণ ভিন্ন একটি ভাষা হয়ে যেত - লিখিত ফর্মে, শব্দ, বাক্য প্রয়োগ এবং সবকিছুতেই। কিন্তু তার পরেও ধরে নিলাম যে আকাশ থেকে আপনার হাতে থাকা এই কুরআনটাই নেমে এসেছে। এটি হোতো বিজাতীয় চিহ্নসম্বলিত একটি হজবরল। 
অবশ্যই যারা প্রাচীণ ভাষা নিয়ে গবেষণা করেন তারা এই সিম্বোলগুলোর পারস্পরিক সম্পর্ক দেখে কিছু অর্থ উদ্ধার করতে পারতেন। কুরআনে যে বেসিক গল্পগুলো আছে সেগুলো তারা আপনাকে বুঝিয়ে দিতে পারতেন। আদমের গল্প, মূসার গল্প, ঈসার গল্প। কিন্তু ধর্মগ্রন্থ - লিগাল ডকুমেন্ট - ইথিকাল স্ট্যান্ডার্ড হিসেবে কুরআনের যে ফিলোসফি ও প্রিন্সিপ্‌ল সেটা তারা কতটুকু উদ্ধার পারতেন? প্রায় কিছুই না। কুরআন হয়ে পড়তো আরব্য রজনীর মত কিছু গল্প ও অদ্ভুত ইন্সট্রাকশনের জগাখিচুড়ি। 
যদি কুরআন গিলগামেশের গল্পের মত স্রেফ একটি প্রাচীণ গল্প হোত বা হাম্মুরাবির কোডের মত একটি লিগাল ডকুমেন্ট হোত - যার গুরুত্ব কেবল ঐতিহাসিক তাহলে এই অর্থ দিয়ে আমাদের চলে যেত। কুরআনের প্রশ্নটা মারাত্মক। সে খোদার কালাম যার গোটা অর্থ, দ্যোতনা, লজিক, ও দর্শন ধরে রাখার মাধ্যমে কুরআনের টিকে রাখাটা নির্ভর করছে। 
আমাদের আধুনিক ছোট চিন্তার মন হয়তো এখনও ভাববে যে ঠিক আছে শব্দগুলো কীভাবে লিখতে হবে এবং ওগুলোর অর্থ কী সেটাকে প্রিজার্ভ করে রাখলেই চলে তাহলে। সাথে কিছু গ্র্যামাটিকাল নিয়ম কানুন। কুরআন এভাবে রক্ষা তো হবেই না ভাষাও এভাবে রক্ষা হয় না। কুরআনকে রক্ষা করার জন্য এই ট্রেডিশনাল স্কলারশিপ একটি গোটা ভাষাকে এর ফিলোসফি ও লজিক সহ রক্ষা করেছেন। এই অদ্ভুত কাজ আপনার পক্ষে ঠাহর করা সম্ভব না। ছোট বেলায় শিশুতোষ সাহিত্য ও শিশুতোষ ব্যাকরণ পড়া মন কখনই এর কলেবরকে আঁচ করতে পারবে না। কুরআন হচ্ছে সেই বই যে বইকে আজকে এই রূপে পাওয়ার জন্য ১৪০০ বছর আগের একটি ভাষাকে পুরোপুরি রক্ষা করা হয়েছে কেবল - এর পূর্ণ দার্শনিক ও লজিকের দ্যোতনায়। আরবরা নাউনের আগে কখন ভার্ব দেয়, কখন পরে দেয় - এবং দিলে কেন দেয় এবং তাতে অর্থের কী দ্যোতনা তৈরি হয় এধরণের প্রশ্ন নিয়ে এনসাইক্লোপেডিক কাজ করেছেন মুসলিম স্কলাররা হাজার বছর আগে। 
কুরআন তার লিখিত ফর্মে কীভাবে থাকবে, এর উচ্চারণ কীভাবে হবে এবং এর অর্থ কী হবে সেই ব্যাখ্যা তৈরিতে প্রাচীণ আরবি সাহিত্য, নবীর হাদীস, সাহাবিদের কথা, আরবি ভাষার ব্যাখ্যা, দর্শন, লজিক ইত্যাদি সব মাখামাখি হয়ে জড়ানো। আপনি কুরআনের বাংলা অনুবাদ পড়ছেন - এর মানেই হোলো আপনি এ সবগুলো জিনিসকে ইতোমধ্যে স্বীকার করে নিয়েছেন। নতুবা আপনাকে আল্লাহ্‌র কাছে নতুন করে ওহী দাবী করতে হবে। আপনি মুতাওয়াতির ও খবর আহাদ নিয়ে যে র‍্যাশনাল আলাপ জুড়তে চান - এই তথাকথিত র‍্যাশনালিটির প্রথম ইর্‍্যাশনালিটি হচ্ছে এই যে আপনি মূলত একটি মোটা দাগের টার্মিনোলজিকাল ধারণা নিয়ে বিতর্ক করতে চান - কিন্তু আপনার এই জ্ঞান নেই যে এই টার্মিনোলজির কতটা তরল বা ফ্লুইড ভাবে একটি ট্রেডিশনের শিক্ষা পরম্পরায় মিশে আছে - যার বিতর্কে ঢুকতে হলে আপনার অন্তত বহু বছরের মাল্টিডিসিপ্লিনারি পলিম্যাথিক পড়াশোনা দরকার। ইমাম আবু হানিফার কাছে হাদীস অথেন্টিক হওয়ার ও এর থেকে অর্থ ডিরাইভ করার যে জ্ঞানগত প্রজেক্ট - সেটার সাথে ইমাম বুখারীর প্রজেক্টের পার্থক্য কী - সেটার হিস্টোরিকাল সিলসিলা আপনার নেই - এই জিনিস খালি বুদ্ধিমান মানুষের বই পড়া দিয়ে হয় না। কেন শাফি' মাযহাবে অজু করতে হলে অর্ডার ঠিক রাখতে হয় - আর কেন হানাফি মাযহাবে রাখতে হয় না আর কেন হানাফি মাযহাবে অজু করার আগে নিয়ত না করলেও চলে কিন্তু তায়াম্মুম করতে হলে করতে হবে - এসব কিছুর সাথে কুরআন ও হাদীস প্রিজার্ভেশন, আরবি ভাষার পরম্পরা, দর্শন ও লজিকের মিথস্ক্রিয়া সেটার কোনোটা থেকে কোনোটা আলাদা করা যায় না। 
তাহলে সমাধান কী ভাই? সমাধান নেই প্রিয় সহমত ভাই। সোশাল মিডিয়া বিতর্ক, নিজের র‍্যাশনালিটির ওপর অগাধ আস্থা, এবং সময়ের স্থূল ক্রাইসিস থেকে উঠে আসার তীব্র প্রসব বেদনা দিয়ে কনভিনিয়েন্সকে চেইজ করা যায়। জ্ঞান বা সত্যকে না। 
আল্লাহ্‌র রাসূলের সুন্নার গুরুত্ব কী এবং এর সাথে হাদীস লিটারেচার কীভাবে সম্পর্কিত হচ্ছে - এই চিন্তায় আসতে হলে আগে আপনাকে শ্বাশ্বত সত্য জিনিসটা কী - সেটাকে মানুষের জ্ঞানে প্রতিস্থাপন করার দার্শনিক বাস্তবতা ও চ্যালেঞ্জটা কী - ভাষার গুরুত্ব কোথায় - লিগাল সিস্টেম হিসেবে মাযহাবগুলো কীভাবে কাজ করে এ ব্যাপারে একটি সম্পূর্ণ নলেজ জার্নিতে নামতে হবে। 
এই প্রজেক্টের অংশ হিসেবে আপনাকে অবশ্যই এই ঐতিহাসিক সিলসিলার অংশ হতে হবে - কিছু পপুলার বই থেকে টার্মিনোলজিকাল ধারণা নিয়ে সেটাকে আপনার র‍্যাশনালিটির জন্য যথেষ্ট বলে ধরে নিলে চলবে না। আপনাকে আরবি ভাষা শিখতে হবে - সেই শেখাটাও আঁলিয়জ ফ্রসেজে ৪ বছর ফ্রেঞ্চ শেখার মত করে শিখলে চলবে না। কারণ এখানে যে আরবির কথা হচ্ছে সেই আরবি জ্ঞান খোদ আরবদের নেই। একজন আরব ওজুর আয়াত পড়ে বলতে পড়বে না কেন শাফি' মাযহাবের 'আলেমরা অজুর অর্ডার ঠিক রাখাকে বাধ্যতামূলক করেছেন এবং হানাফিরা করেন নাই। সেজন্য আরবি ভাষা জানা যথেষ্ট না - ভাষার নিয়মকানুন জানা লাগে - আর এই দুই মাযহাবের বিতর্ক এই জায়গায় ভাষার নিয়মকানুন নিয়ে। 
"আমি শুধু কুরআন মানতে চাই - কুরআনের সাথে সাংঘর্ষিক হাদীস নয়।" - এই কথা একটা মোটা দাগের প্রচন্ড মূর্খ কথা। এই কথা যে বলে তার কুরআনের ব্যাপারে ধারণা নেই, হাদীসের ব্যাপারে ধারণা নেই, সংঘর্ষের ব্যাপারে ধারণা নেই। আপনার এই দাবীর কোনো শব্দই আপনি দার্শনিক গুরুত্বে তলিয়ে দেখেন নাই। 
এই স্ট্যাটাসে আমি কোনো উত্তর বা সমাধান দিই নাই। কেবল আপনাকে একটু চিন্তা করার স্কোপ দিলাম। কখনও চিন্তা করেছেন আমরা মডার্ন জ্ঞানী মানুষ কেন এখনও এক হাজার বছরের পুরোনো ব্রিটিশ কমন ল বা রোমান সিভিল ল দিয়ে দেশ চালাই। আমাদের র‍্যাশনালিটি দিয়ে আমরা কি নতুন লিগাল সিস্টেম তৈরি করতে পারতাম না? ভাবুন। এটা যদি বুঝতে পারেন তাহলে টেক্সট ইন্টারপ্রেটেশন ও সোর্স ক্রিটিসিজমের যে সমস্যা ও দর্শন তার সাথে বিজ্ঞানের ফলসিফায়েবিলিটি বা প্যারাডাইম শিফটের সমস্যা ও দর্শনের মধ্যে পার্থক্যের জায়গাটা বুঝবেন। 
তখন আপনি বুঝবেন যে আপনি আসলে ততটা শিক্ষিত বা র‍্যাশনাল না যতটা নিজেকে মনে করেন।

---------------------------------------

Ilan Pappé, the Israeli historian, writes in the book "On Palestine" (2015): 
"Those who commit atrocities in the Arab world against oppressed minorities and helpless communities, as well as the Israelis who commit these crimes against the Palestinian people, should all be judged by the same moral and ethical standards. They are all war criminals, though in the case of Palestine they have been at work longer than anyone else. It does not really matter what the religious identity is of the people who commit the atrocities or in the name of which religion they purport to speak. Whether they call themselves jihadists, Judaists, or Zionists, they should be treated in the same way. 
A world that would stop employing double standards in its dealings with Israel is a world that could be far more effective in its response to war crimes elsewhere in the world. 
The cessation of the incremental genocide in Gaza and the restitution of the basic human and civil rights of Palestinians wherever they are, including the right of return, is the only way to open a new vista for a productive international intervention in the Middle East as a whole." [pg 154]

---------------------------------------

গত শতাব্দির প্রখ্যাত সিরিয়ান ইসলামিক স্কলার ও আরবি ভাষার সাহিত্যিক 'আলী আত-তানতাওয়ীকে জিজ্ঞেস করা হয়েছিলো যে তার পড়া সবচেয়ে মূল্যবান কথা কোনটি (কুরআন ও রাসূলের সুন্নাহ বাদ দিয়ে)। 
তিনি বলেন: "আমি সত্তর বছর ধরে বহু পড়েছি। কিন্তু ইবনুল-জাওযীর নিচের কথাগুলোর চেয়ে সুন্দর কোনো প্রজ্ঞা চোখে পড়েনি: 
ভালো কাজ করার যে কষ্ট সেটি চলে যাবে কিন্তু থেকে যাবে এর ভালো প্রতিদান। পাপের আনন্দ একদিন ফুরিয়ে যাবে কিন্তু থেকে যাবে এর মন্দ পরিণতি। আল্লাহ্‌র সাথে থাকো অন্য কোনো কিছুর পরোয়া না করে। দু হাত তার দিকে বাড়িয়ে দাও রাতের আঁধারে। বলো: 'হে আল্লাহ্‌! এই দুনিয়াতে ভালো কী আর আছে আপনার স্মরন ছাড়া, আর আখিরাতেই বা কী আছে আপনার ক্ষমা ছাড়া!' অন্য সবাইকে মাফ করে দাও, মার্জনা করো ও ছেড়ে দাও আল্লাহ্‌র কাছে - কারণ আমরা ও তারা সবাই এই দুনিয়া ছেড়ে চলে যাচ্ছি অচিরেই। ভালো যেকোনো কাজ - তা সে তোমার চোখে যত ছোট হোক না কেন - করো। কারণ তুমি জানো না তোমার কোন কাজটি তোমায় জান্নাতে নিয়ে যাবে।"

---------------------------------------

ইবাদাত ও অন্যান্য ভালো কাজ শুধুমাত্র আল্লাহ্‌র উদ্দেশ্যে বা আল্লাহ্‌র সন্তুষ্টি অর্জনের জন্য করাকে ইখলাস বলা হয়। একজন মুসলিমের জন্য সবার শুরুতে ও সবচেয়ে বেশি যে গুণ অর্জন করতে হবে তা হচ্ছে ইখলাস। ইখলাসের ব্যাপারে ইমাম আন-নওওয়ী (র.) তার "আল-আযকার" গ্রন্থে লিখেছেন: 
"ফুদায়েল বিন 'ইয়্যাদ থেকে বর্ণিত হয়েছে যে তিনি বলেন: মানুষের জন্য কোনো কাজকে ছেড়ে দেয়া হচ্ছে লোক দেখানো (রিয়া)। মানুষকে খুশি করার জন্য কাজ করাটা হচ্ছে আল্লাহ্‌র সাথে সেই মানুষকে অংশীদারিত্ব দেয়া (শিরক)। আর ইখলাস হচ্ছে যখন আল্লাহ্‌ তোমাকে এ দুটি থেকে রক্ষা করেন। 
ইমাম আল-হারিস আল-মুহাসিবী বলেন: সত্যিকারের সৎ ব্যক্তি সেই লোক যে নিজের হৃদয়ের সংশোধনের পথে যদি অন্য সবার মন থেকে তার প্রতি কদর কমে যায় - তাতে তোয়াক্কা করে না। অন্য কেউ তার অনু পরিমাণ ভালো কাজটাও দেখুক সেটা সে মন থেকে পছন্দ করে না। অপরদিকে তার কোনো খারাপটা যদি মানুষ জানতে পারে সেটা তাকে বিচলিত করে না। 
হুযাইফা আল-মার'আশী বলেন: ইখলাস হোলো বান্দার কাজকর্ম তার মনের ভেতরে ও প্রকাশ্যে একইরকম হওয়া। 
ইমাম আবুল-কাসিম আল-কুশাইরী বলেন: ইখলাস হোলো মনে সংকল্প তৈরি করে কেবলমাত্র আল্লাহ্‌র কাছে অনুগত থাকা। সকল ভালো কাজ সে করবে কেবল আল্লাহ্‌র আনুগত্য অর্জন করার জন্য - অন্য কিছুর দিকে দৃকপাত না করে। অন্য কিছুর মধ্যে পড়বে যে সে কাজ করে অন্য কাউকে দেখানোর জন্য - অথবা মানুষের বাহবা কুড়ানোর জন্য - বা অন্যের কাছে প্রশংসিত থাকার জন্য - বা এমন সব কিছু যা আল্লাহ্‌র নিকটে আসার ইচ্ছের বাইরে পড়ে। 
ইমাম আবু মুহাম্মাদ সাহ্‌ল আত-তুসতারী বলেন: মানুষ যদি ইখলাসের যত ব্যাখ্যা আছে তার সবগুলোকে যাচাই করে তাহলে এটাই পাবে: তার চলাফেরা, তার নিরবতা সবকিছু গোপনে ও প্রকাশ্যে যেন কেবল আল্লাহ্‌র উদ্দেশ্যেই হয়, এতে যেন অন্তরের কুপ্ররোচণা, প্রবৃত্তির খেয়াল ও পার্থিব অন্য কোনো স্বার্থ এসে না মেশে। 
ইমাম আবু 'আলী আদ-দাক্কাক বলেন: ইখলাস হচ্ছে নিজের কাজকর্ম অন্যকে লক্ষ্য করানোর ইচ্ছে থেকে বাঁচিয়ে চলা। আর সততা (সিদ্ক‌) হচ্ছে নিজের অন্তরের অনুসরণ থেকে কাজকে বাঁচিয়ে চলা। যার ইখলাস রয়েছে সে লোক দেখায় না। যার সিদ্‌ক রয়েছে সে নিজের ব্যাপারে অভিভূত থাকে না। 
যু-ন্নুন আল-মিসরী বলেন: ইখলাসের চিহ্ন হচ্ছে তিনটি: সাধারণ মানুষের কাছ থেকে আসা প্রশংসা ও নিন্দা তার কাছে সমান হওয়া - কাজ করার সময় কাজ অন্য কেউ দেখছে কিনা এই ইচ্ছা দূর হওয়া - আর কাজের প্রতিদান কেবল আখিরাতের জন্য বরাদ্দ করা। 
আল-কুশাইরী বলেন: সততার সর্বনিম্নটা হোলো - মনের ভেতর ও বাইরেটা সমান হওয়া। সাহ্‌ল আত-তুসতারী আরও বলেন: সেই বান্দা সততার ঘ্রানও পায়নি যে নিজেকে ও অন্যকে তোষণ করে চলে। 
এরকম কথা তাদের কাছ থেকে অসংখ্য পাওয়া যাবে। যার ওপর আল্লাহ্‌র তাওফীক রয়েছে তার জন্য এগুলোই যথেষ্ট।"

---------------------------------------

গতদিন একটি স্ট্যাটাসে বলেছিলাম যে একজন ব্যক্তি প্রচুর পড়াশোনা করেও নির্বুদ্ধিতার কারণে মূর্খ থাকতে পারে এবং এই ব্যাপারে মুসলিম স্কলাররা সবসময় ওয়াকিফহাল ছিলেন। 
এরকম লোকদের ব্যাপারে তারা একটি মজার কথা বলতেন: "ইলমুহু আকবার মিন 'আকলিহ" (এই লোকের জ্ঞান তার বুদ্ধির চেয়ে বেশি হয়ে গেছে)। 😂

---------------------------------------

"প্রতিটি চিন্তা হতে হবে পরিশীলিত, প্রতিটি ইশারার পেছনে থাকতে হবে জ্ঞান। এটা ধরতে পারে কেবল সেই ব্যক্তি যে আল্লাহ্‌র কথার মূল অর্থকে বুঝতে পেরেছে এবং তা থেকে স্পষ্ট প্রত্যয় অর্জন করতে পেরেছে।
যে ব্যক্তির ক্ষেত্রে সত্যিই এমনটা হয়েছে তার কিছু চিহ্ন রয়েছে। যখন সে তাকিয়ে কিছু দেখে - বোঝার চেষ্টা করে। যখন চুপ করে - ভাবে। যখন বলে - আল্লাহ্‌র স্মরণ থাকে কথায়। যখন কিছু চেয়ে পায় না - ধৈর্য্য ধরে। যখন পায় - কৃতজ্ঞ হয়। যখন পরীক্ষায় পড়ে যায় - নিজের কাজের ভুলটাকে তলিয়ে দেখে। যখন তাকে অবজ্ঞা ও তাচ্ছিল্য করা হয় - সহ্য করে। যখন জ্ঞান অর্জন করে - বিনয়ী থাকে। যখন কাউকে শেখায় - নম্র থাকে। আর যখন তার কাছে কেউ কিছু চায় - সে দেয়।" 
ইমাম আল-মুহাসিবী, "রিসালাতুল-মুসতারশিদীন"

--------------------------------------

মুসলিম স্কলাররা বহু আগে থেকে একটি ব্যাপার খুব ভালো করে বুঝতেন। কেবল বই পড়া, কোর্স  করা বা কারিকুলাম শেষ করার মাধ্যমে জ্ঞানী বা এডুকেটেড হওয়াটা গ্যারান্টিড নয়। আজকের দিনে আপনি এর সাথে য়ুটিউব লেকচার দেখা, বিভিন্ন আর্টিক্‌ল বা প্রবন্ধ পড়া এমনকী মেইনস্ট্রিম বা সোশাল মিডিয়ায় অ্যাকটিভ থাকাকেও যোগ করতে পারেন। 
একজন ছাত্রের মধ্যে ফান্ডামেন্টাল দুটো সমস্যা থাকতে পারে। এক, সে হতে পারে একজন নির্বোধ ব্যক্তি। যদি সে নির্বোধ বা স্টুপিড হয়ে থাকে তাহলে এসব ইনপুট তাকে কমই জ্ঞানী করবে। বরং যেহেতু সে এসব প্রসেস দিয়ে গেছে এবং সে স্টুপিড - এই দুই কারণে সে নিজেকে জ্ঞানী মনে করতে থাকবে এবং এটা তার মাথায়ই আসবে না যে হয়তো সে আগাগোড়াই স্টুপিড। 
আরেকটি সমস্যা যেটি হতে পারে সেটি হোলো তার ব্যক্তি ইন্টেগ্রিটি ঠিক না থাকা। এই ইন্টেগ্রিটি একটি আম কনসেপ্ট - যেখানে জ্ঞানের ইথিক্স এবং স্কিল দুইয়েরই জায়গা আছে। আপনাকে ব্যক্তিগত ভাবে সৎ হতে হবে - ব্যক্তি স্বার্থের উর্দ্ধে থাকতে হবে - যেমন জ্ঞানের মাধ্যমে জনপ্রিয়তা বা আলোচনায় থাকার যে ব্যক্তি ইচ্ছে সেটার উর্দ্ধে থাকতে হবে। সেটা আমাদের মাঝে কত কম এটা বোঝার জন্য এই সময়টা হচ্ছে সেরা সময় - সোশাল মিডিয়ার কল্যাণে। 
এই দুটি কারণের মাঝে দ্বিতীয় কারণটি দূর করা সহজ। জ্ঞানের আধিক্য তাকে অসততার অসারতা বুঝতে সাহায্য করবে। আমাদের স্কলারদের মাঝে কেউ কেউ বলেছেন যে তারা জ্ঞান চর্চা শুরু করেছিলেন অসৎ মন নিয়ে - কিন্তু জ্ঞানই তাদের মাঝে সততার বোধ ফিরিয়ে দিয়েছে। 
প্রথমটি দূর করা খুবই কষ্টকর। খুব কম মানুষ দূর করতে পারে। জ্ঞানের আধিক্য আপনার স্টুপিডিটি দূর করবে না। ইন ফ্যাক্ট আপনি স্টুপিড বলে কোনটি সত্যিকার অর্থে জ্ঞানের আধিক্য সেটি বুঝবেনও না - জ্ঞান নিয়ে সকল অবজেক্টিভ ও কোয়ালিটি চিন্তার জন্য আপনার বুদ্ধিমান হওয়া জরুরি। 
সোশাল মিডিয়া যুগে আপনি দেখবেন নির্বোধ ব্যক্তি সকল বিষয়ে কমেন্ট করছে কারণ তার ধারণা সে সব বিষয় ভালো বোঝে বা বুঝে নিতে পারে। সে নির্বোধও এবং তার সেই ব্যক্তি ইন্টেগ্রিটিও নেই। এই করে সে জনপ্রিয়তা পেতে পারে এবং পাওয়াটা স্বাভাবিক, কারণ তার ভক্ত হওয়ার জন্য নির্বোধের সংখ্যা কম নয়। এই বিশেষ সমস্যাটি মুসলিম স্কলাররা পার্টিকুলারলি আইডেন্টিফাই করেছেন। তাদের কেউ কেউ বলেছেন: একজন ব্যক্তির পাগল বা নির্বোধ হওয়ার জন্য এটাই যথেষ্ট যে সে সব বিষয়ে কথা বলে বা সব প্রশ্নের উত্তর দেয়। 
আমি দুজন ব্যক্তিকে চিনি সোশাল মিডিয়াতে যাদের আমি মনে করি - আমার বেস্ট জ্ঞান অনুযায়ী - ফাহাম আবদুস সালাম এবং আরিফুল হোসেইন তুহিন - যারা অন্তত নির্বোধ নন (শুধু এরাই নির্বোধ নন তা বলছি না, এদের কথা বিশেষ ভাবে উল্লেখ করছি)। এরা জ্ঞান জিনিসটা কী সেটা বোঝেন। এ দুজনের সাথে আমার ব্যক্তিগত যত কথপকোথন তাতে আমি সবসময়ই বুদ্ধি এবং ইন্টেগ্রিটি দুটিই পেয়েছি - সেটা তাদের সাথে সময়ে সময়ে যদি দ্বিমত করে থাকিও। দুজনই কোনো একটি বিষয়ে নিজের ওপিনিয়নকে ডিফেন্ড করার ব্যাপারে প্যাশনেট কিন্তু একই সাথে কী জানেন, কীভাবে জানেন, কতটুকু জানেন - এই বোধ ও 
জ্ঞান দুজনেরই খুব ক্লিয়ার। এ ব্যাপারটা বাংলাদেশে কতটা রেয়ার বলে বোঝানো মুশকিল। 
ফাহাম ভাইয়ের সাথে বেশি কথা হয়। তিনি - তুহিন ভাইয়ের মতই প্রচুর পড়াশোনা করা লোক - আপনারা তার কথা পড়লে বা শুনলে টের পান। এই ভদ্রলোক অকপটে স্বীকার করেন যে যেহেতু তিনি আরবি জানেন না তার পক্ষে ইসলাম নিয়ে রিসার্চ করা বা রিসার্চার ক্যাপাসিটিতে কথা বলা সম্ভব নয়। মাইন্ড য়ু, এই লোক অন্যান্য সাবজেক্টের মত ইসলাম নিয়েও যথেষ্ট পড়াশোনা করেছেন - আমি ব্যক্তিগত ভাবে জানি এবং কথা বললে বুঝি। আপনি হাজার হাজার মানুষ পাবেন - তথাকথিত শিক্ষিত - মুসলিম অথবা সেক্যুলার - যারা মনে করেন ভালো আরবি না জেনে কেবল র‍্যাশনালিটি এবং এডুকেশন দিয়ে তিনি ইসলাম খুব ভালো করে বুঝে যেতে পারবেন এবং বুঝে যান। এনাদের সাথে ফাহাম আবদুস সালামের পার্থক্য হোলো ফাহাম বোকার মত নিজের এডুকেশন, সোশাল পজিশন, ক্লাস, সফিস্টিকেশন, জব - ইত্যাদিকে নিজের বুদ্ধির প্যারামিটার হিসেবে ব্যবহার করেন না। তিনি আরবি না জানলেও - যেহেতু ফিলোসফি নিয়ে পড়াশোনা করেছেন - অতএব জানেন একটা কনসেপ্ট যখন একটা ভাষায় প্রকাশ করা হয় তখন সেই ভাষার ফ্লুয়েন্সি, গ্রামার, লজিক, রেটোরিক না জানা থাকলে আপনি অনুবাদ দিয়ে কাজ চালাতে পারেন না - ট্রু অ্যাকাডেমিক সেন্সে - বিশেষ করে যেখানে অর্থের ও চিন্তার সূক্ষ্ণতাকে বুঝতে পারার ওপর অনেক কিছু নির্ভর করছে - যেটা যে কোনো ধর্মের মত ইসলামের ক্ষেত্রেও সত্য। অ্যারিস্টোটলের প্রধান রিসার্চাররা ইংরেজি বই পড়ে অ্যারিস্টটলের লজিক শেখান না, তারা আগে অ্যারিস্টটলের গ্রীককে অ্যানালাইজ করেন। কারণ গ্রীক ভাষার কিছু রুল আছে যা অ্যারিস্টটল তার লজিকে ব্যবহার করেছেন - যা ইংরেজিতে নেই। এখানে ব্যারিয়ারটা কেবল মোটা দাগের ভাষান্তরের বা অনুবাদের বা ইন্টারপ্রেটেশনের না। একটি ভাষা ফিলোসফি এবং লজিক ক্যারি করে। ভাষার শব্দ, বাক্যগঠন, ব্যাকরণ, অলঙ্কার ও সাহিত্যের সাথে দর্শন ও যুক্তি  এমনভাবে জড়িত যাকে ছাড়ানো সম্ভব নয়। 
মুসলিম স্কলাররা স্টুডেন্টদের বোকামোকে ট্যাক্‌ল করার জন্য একটি সহজ মেথডলজি ফলো করতেন এবং সবাইকে ফলো করতে বলতেন। তারা টিচিংকে দুই ভাগে ভাগ করতেন। দুধরণের টিচার থাকবেন। একজন হোলো পেডাগজিকাল টিচার (শায়েখ তা'লীম) - যিনি আপনাকে স্রেফ পড়াশোনা করাবেন - ঠিক যেমন স্কুল, কলেজ, য়ুনিভার্সিটিতে আমাদের টিচাররা করান। বর্তমান সময়ে সব শিক্ষকই কম বেশি এই ক্যাটাগরিতে। 
দ্বিতীয় ধরণের শিক্ষক হচ্ছেন শায়েখ তারবিয়াহ - যিনি বেসিকলি একজন গাইড। ছাত্রের কাজ হচ্ছে এনার সাথে লেগে থাকা। তার সাথে চলাফেরা করা, ওঠাবসা করা, থাকা, খাওয়া। মোদ্দা কথা প্রতিটি জীবনাচরণে শায়েখের ম্যানারিজম শেখা। যাতে করে এই গাইডের আদব কায়দা ও নলেজ ইনটেগ্রিটি তার নেচারের মধ্যে অভ্যাসগত ভাবে চলে আসে। 
ছাত্র বুদ্ধিমান হোক অথবা নির্বোধ - সবাইকেই এ দুধরণের শিক্ষকের সাহচর্যে থাকার তাগিদ দেয়া হয়েছে। কিন্তু দ্বিতীয় ধরণের শিক্ষক মূলত নির্বোধ ও আত্মপ্রতারক স্টুডেন্টের জন্য। কিন্তু শুরুতেই এটা ছাত্র বা শিক্ষক - কারও পক্ষেই যেহেতু ঠাহর করা সম্ভব না যে একজন ছাত্র নির্বোধ কিনা - তাই সবাইকেই শুরু করতে বলা হয়েছে এই দুই শিক্ষকের মাধ্যমে। 
ইবন 'আব্বাদ আয-যুন্দী নামে একজন স্কলার তার "আর-রাসা-ইল আস-সুগরা" গ্রন্থে এই দুধরণের শিক্ষকের ব্যাপারে লিখেছেন: 
"গাইড হিসেবে যে শিক্ষক কাজ করবেন তাকে প্রত্যেক ছাত্রের আসলে দরকার নেই। সেই ছাত্রের তাকে প্রয়োজন যার চিন্তায় রয়েছে নির্বুদ্ধিতা এবং যার অন্তরে রয়েছে সীমালঙ্ঘনের বাসনা। অপরদিকে যার ইন্টেলেক্ট ঠিকমতো কাজ করছে এবং যে নিজের অন্তরের সমালোচনা করতে পারে তার জন্য এই গাইডের প্রয়োজন নেই - যদিও একজন গাইডের সাথে থাকাটা তার জন্যও ভালো। অপরদিকে বই বা কোর্স করানোর যে শিক্ষক তাকে সবারই দরকার।"  
গাইড থাকার পরও যে একজন ছাত্রের নির্বুদ্ধিতা ও অন্তরের ত্রুটি সম্পূর্ণ চলে যাবে তা বলার উপায় নেই। কিন্তু মনে যাই থাকুক - অভ্যাসগতভাবে বহু বোকামো ও খারাপ প্র্যাকটিস থেকে সে দূরে থাকতে পারবে এবং গাইডকে দেখে ইন্সপায়ার্ড হবে। 
বলাই বাহুল্য, এই গাইড না থাকার কুফল আমাদের 'উচ্চশিক্ষিত' লোকদের মাঝে সহজেই দেখা যাচ্ছে। এবং সেটা মুসলিম ও সেক্যুলার সবার মাঝেই। কেননা কারোরই গাইড নেই। আছে কেবল বই, কোর্স, এবং কারিকুলাম। এবং স্টুপিডিটি ও অন্তরের দোষ।

----------------------------------------------

নামাজ পড়া ও ধরে রাখা
---------------------------
রোজার মাস আমাদের কেমন কাটলো তার একটা ভালো মাপকাঠি হতে পারে আমরা নামাজ কেমন পড়ছি সেটা ভেবে দেখা। রোজা শেষ হয়ে গেলে অনেকে নামাজ ছেড়ে দিই। এটা ঠিক হবে না একদমই। যারা রোজার মাসে নামাজ পড়ছিলেন সবার চেষ্টা করা উচিৎ নামাজকে ভালোভাবে ধরে রাখা। 
নামাজ ধরে রাখতে হলে এবং নামাজকে সুন্দর করতে হলে আল্লাহ্‌র সাহায্য দরকার। আপনার একার চেষ্টায় কিছু হবে না যদি আল্লাহ্‌ আপনার জন্য সহজ না করে দেন। 
দেখুন আল্লাহ্‌র নবী (সা.) সাহাবী মু'আজকে (রা.) কী উপদেশ দিচ্ছেন। তিনি একবার মু'আযকে ডেকে বললেন: "হে মু'আয, আল্লাহ্‌র শপথ, আমি তোমাকে সত্যিই ভালোবাসি! হে মু'আয, আল্লাহ্‌র শপথ, আমি আসলেই তোমাকে ভালোবাসি! তোমাকে একটি উপদেশ দিচ্ছি। প্রত্যেক নামাজের শেষে বলবে - "আল্লাহুম্মা আ'ইন্নী 'আলা যিকরিকা, ওয়া-শুকরিকা, ওয়া-হুসনি 'ইবাদাতিক" (হে আল্লাহ্‌! আমাকে সাহায্য করুন আপনাকে স্মরণ করার ব্যাপারে, আপনার প্রতি কৃতজ্ঞ হতে এবং সুন্দর করে আপনার 'ইবাদাত করতে)। 
দুটি জিনিস লক্ষ্যণীয়। প্রথমত, কতটা আদর ভালোবাসা দিয়ে নবী (সা.) তার সাহাবীকে শেখাচ্ছেন (আর আমরা কীভাবে শেখাই!)। 
দ্বিতীয়ত, নামাজের শেষে যে দুয়াটি নবী (সা.) পড়তে শেখালেন তার অর্থ থেকে এটা স্পষ্ট - এবং আমাদের বোঝা দরকার - আল্লাহ্‌কে মনে করা, তার প্রতি কৃতজ্ঞ থাকা এবং সুন্দর করে তার ইবাদাত করা - এজন্যও আল্লাহ্‌র সাহায্য দরকার। আল্লাহ্‌র সাহায্য ছাড়া আল্লাহ্‌র ইবাদাত করা যায় না - আল্লাহ্‌র কাছে যাওয়া যায় না। ঠিক যেমন সূরা ফাতিহায় সঠিক পথ চাইতে বলার পর সেই সঠিক পথটা কাদের সে ব্যাপারে আল্লাহ্‌ বলছেন: "সিরাতাল-ল্লাযিনা আন'আমতা 'আলাইহিম" (তাদের পথ যাদের ওপর আপনি অনুগ্রহ করেছেন)। 
আরেকটি ব্যাপার খেয়াল করুন। এই দুয়াটি নামাজের পর করতে বলা হয়েছে। এমন নয় যে দুয়া করে বসে থাকবেন - এরপর স্বয়ংক্রিয় ভাবে আপনার শরীর ও মন নামাজে চলে যাবে। আপনাকে শুরু করতে হবে ইবাদাত এবং একই সাথে সাহায্যও চাইতে হবে। নামাজের মাধ্যমে দুয়া করবেন এবং দুয়ার মাধ্যমে নামাজ পড়বেন। নামাজ একটি ইবাদাতের কাজ আর দুয়াও একটি ইবাদাতের কাজ। ইবাদাত দিয়ে ইবাদাত করবেন। 
ধৈর্য্য ধরুন, চেষ্টা করুন এবং আল্লাহ্‌র সাহায্য চান। এরপর দেখুন আল্লাহ্‌র সাহায্যে আপনি কোথায় যেতে পারেন।

----------------------------------------------

"আল্লাহ্‌র উপস্থিতিকে প্রতি মুহুর্তে অনুভব করো। 'উমার (রা.) বলেছেন: 'নিজের অন্তরের হিসেব নিজেই নাও - (বিচার দিবসে) তোমার হিসেব শুরু হবার আগে। মেপে দেখ অন্তরের ভালো মন্দের পাল্লা - তোমার ওজন নেয়া শুরু হবার আগেই। সেদিনের সম্মেলনের জন্য নিজেকে সাজাও যেদিন কোনো গোপনই গোপন থাকবে না'।" 
আল-মুনাউই "ফায়দুল-কাদীর" গ্রন্থে উল্লেখ করেন যে শায়েখ ইবন 'আরাবী বলেন: "আমাদের ওস্তাদরা নিজেদের কথা ও কাজের হিসেব নিতেন এবং খাতায় লিখে রাখতেন সারাদিন কী বলেছেন ও কী করেছেন। অতঃপর 'ঈশার নামাজ শেষ হলে নিজেদের হিসেব নিতে বসতেন খাতাটিকে সামনে নিয়ে। চোখ বুলাতেন সারাদিন কী বললেন ও কী করলেন। প্রতিটি কথা ও কাজের জন্য সেটা করতেন যা ঐ কাজের জন্য উচিৎ - ক্ষমা চাওয়া উচিৎ হলে ক্ষমা চাইতেন বা তওবা করতেন আর কৃতজ্ঞতা জানানো উচিৎ হলে তাই করতেন আল্লাহ্‌র কাছে। অতঃপর ঘুমাতেন। তাদের পর আমরা কথা ও কাজের সাথে মনের চিন্তাকেও যোগ করেছি। যেসব চিন্তা আমাদের মাথায় আসতো সেগুলো আমরা টুকে রাখতাম। অতঃপর সেগুলোরও হিসেব নিতাম।" 
ইমাম আল-মুহাসিবী, "রিসালাতুল-মুসতারশিদীন"। আল-মুনাউইর উক্তিটি ফুটনোটে উল্লেখ করেছেন শায়েখ 'আবদুল ফাত্তাহ আবু গুদ্দাহ।

--------------------------------------------

মাম আবু হানিফার ছাত্র ইমাম আবু য়ূসুফ ছিলেন খলিফা হারুনুর রাশীদের সময়কার প্রধান বিচারক। একবার খলিফা হারুনের বিপক্ষে এক খ্রিস্টান ব্যক্তির মামলা এলো তার কাছে। আবু য়ুসুফ এই মামলায় সেই খ্রিস্টান ব্যক্তির পক্ষে রায় দেন। 
মৃত্যুর সময় আবু য়ূসুফ আল্লাহ্‌র কাছে বলেন: "হে আল্লাহ্‌! আপনি জানেন আমি বিচারের এই দায়িত্ব বহন করেছি আমার জীবনে। আমি  বিচারের কাজে দূরে থাক - মনে মনেও কখনও দুপক্ষের কোনো একটির দিকে ঝুঁকিনি। কিন্তু এ খ্রিস্টান ব্যক্তির বিপক্ষে রাশীদের এ মামলাটিতে আমি নিরপেক্ষ থাকতে পারিনি। মন থেকে আমি চেয়েছিলাম যেন সত্যটা রাশীদের পক্ষে যায় - যদিও বিচারের রায় আমি সে খ্রিস্টান ব্যক্তির পক্ষেই দিয়েছি।" এই বলে তিনি কাঁদতে থাকেন (এই ভেবে যে এটির জন্য যদি আল্লাহ্‌ নাখোশ হন)। 
[ইমাম আল-মুহাসিবীর "রিসালাতুল-মুসতারশিদীন" গ্রন্থের ফুটনোটে উল্লেখ করেছেন শায়েখ আব্দুল ফাত্তাহ আবু গুদ্দাহ।]

---------------------------------------------

"যে কোনো কাজ ভালো ও সুষ্ঠ হওয়াটা জ্ঞানের ওপর নির্ভরশীল - ঠিক যেমন মানুষের দেহ সঠিক ভাবে অগ্রসর হওয়ার জন্য দৃষ্টিশক্তির ওপর নির্ভর করে। সঠিক জ্ঞানের ওপর ভর করে যদি মানুষ অল্প কাজও করে -  সেটা মূর্খতা দিয়ে করা বেশি কাজের চেয়ে অনেক বেশি উপকারী। 
একটা উদাহরণ দিয়ে বোঝানো যেতে পারে। যদি মানুষ বিরান মরুভূমিতে  যাত্রা করার সময় ঠিক মত এই জ্ঞান রাখে যে কোথায় কীভাবে পৌঁছাতে হবে তবে অল্প কিন্তু পর্যাপ্ত রসদ সাথে নিয়েও সে ভালোয় ভালোয় যাত্রা শেষ করতে পারবে। কিন্তু যদি তার পথের হদিস ঠিকমতো জানা না থাকে তাহলে রসদ যত বেশিই থাকুক সে বিপদে পড়বে।
এজন্যই আল্লাহ্‌ বলেছেন: "বলো, যারা জানে আর যারা জানে না তারা কি সমান হতে পারে!" [সূরা জুমার ৯]"
ইমাম আ'যম আবু হানিফা
[ইমাম আল-মুহাসিবীর "রিসালাতুল-মুসতারশিদীন" গ্রন্থের ফুটনোটে শায়েখ আবদুল ফাত্তাহ আবু গুদ্দাহ উল্লেখ করেছেন]

---------------------------------------------

"জেনে রাখো, একজন ব্যক্তির সুন্দর ইসলামের পরিচয় হোলো যে সে এমন বিষয়ে নাক গলায় না যা তার কনসার্নের মধ্যে পড়ে না। যখন আল্লাহ্‌ কারো জন্য মন্দটা চান তাকে বাকবিতন্ডার মধ্যে ফেলে পরীক্ষায় ছেড়ে দেন। আর যখন তিনি কারো জন্য ভালোটা চান তাকে ভালো কাজে  ডুবে থাকার তাওফীক দেন। যদি তিনি তোমার জিভ নিয়ে নেন এবং তোমাকে তোমার অন্তর দিরিয়ে দেন তাহলে তিনি তোমার প্রতি সদয় হলেন। আর যদি তিনি তোমার অন্তর কেড়ে নেন আর জিভকে ফিরিয়ে দেন - তাহলে তোমার বিপদ বেড়ে গেলো।" 
ইমাম ইবনুল-জাওযী, উক্তিটি শায়েখ 'আবদুল ফাত্তাহ উল্লেখ করেছেন ইমাম আল-মুহাসিবীর "রিসালাতুল-মুসতারশিদীন" গ্রন্থের ফুটনোটে

--------------------------------------------

সাহাবী 'আবদুল্লাহ ইবন 'উমার (রা.) বলেন: "জ্ঞান হচ্ছে তিন প্রকার: আল্লাহ্‌র কিতাব, নবীর সুন্নাহ এবং 'আমি জানি না' (বলতে পারা)।" 
আল-মুনাউই (র.) এই কথার ব্যাখ্যায় বলেন: "এই হাদীস থেকে বোঝা যাচ্ছে যে একজন স্কলারকে যখন এমন কিছুর ব্যাপারে জিজ্ঞেস করা হবে যা তিনি জানেন না তখন তার বলা উচিৎ - 'আমি জানি না', বা 'আমি ঘেঁটে দেখিনি', বা 'আল্লাহ্‌ ভালো জানেন'। আর এমনটা যখন তিনি বলেন তখন তা মোটেই তার মর্যাদাকে ছোট করে না - যেমনটা কোনো কোনো মূর্খের ধারণা। কেননা একজন বিদ্বান 'আলেম কোনো কোনো বিষয় না জানাটা দোষণীয় কিছু নয়। বরং 'আমি জানি না' বলতে পারাটা তার মর্যাদাকে উঁচু করে। কেননা এটা প্রমাণ করে যে তার অবস্থান কত ওপরে, তার ধর্ম কত শক্তিশালী, আল্লাহ্‌র ব্যাপারে তার তাকওয়া কত প্রবল, তার হৃদয় কত পরিষ্কার, তার জ্ঞান কত পরিপূর্ণ এবং তার নিয়ত কত ভালো। 
এটা বলতে পারে না সেই ব্যক্তি যার ধর্মবোধ দুর্বল হয়ে পড়েছে, যার জ্ঞান কমে গেছে। কেননা সে মানুষের চোখে ছোট হওয়াকে ভয় করে, কিন্তু আল্লাহ্‌র চোখে ছোট হওয়াকে ভয় পায় না। জ্ঞান কমে গেলে বা হালকা হয়ে পড়লেই এমনটা ঘটে।" 
ইমাম আল-গাজালী (র.) তার 'ইহ্‌ইয়া 'উলূমিদ্দীন' গ্রন্থে বলেন: "যে ব্যক্তি জানে না বলে চুপ করেছে তার মর্যাদা কথা বলা ব্যক্তির চেয়ে কম নয়। কেননা নিজের অজ্ঞতাকে স্বীকার করে নেয়া অন্তরের জন্য খুবই কষ্টসাধ্য" 
ইবন 'আবদুল বার (র.) তার 'জামি' বায়ানিল-'ইলম ওয়া-ফাদলিহ' গ্রন্থে উল্লেখ করেছেন যে কোনো কোনো জ্ঞানী ব্যক্তি বলেছেন: "জানি না বলতে শেখো, জানি বলতে শিখো না। কারণ তুমি যদি জানি না বলো তাহলে যারা জানেন তারা তোমাকে শেখাবেন এবং তুমি জানতে পারবে। আর যদি বলো জানি, তাহলে তারা তোমাকে প্রশ্ন করতে থাকবেন যতক্ষন পর্যন্ত না বের হয়ে পড়ে যে তুমি জানো না।" 
ইবরাহীম আন-নাখা'ঈ (র.) একবার সাহাবীদের পরবর্তী প্রজন্মের বড় 'আলেম 'আমির আশ-শা'বীকে একটি বিষয়ে প্রশ্ন করেন। জবাবে 'আমির আশ-শা'বী বলেন: 'জানি না।' এতে আন-নাখা'ঈ মন্তব্য করেন: "ইনি হলেন একজন বড় 'আলেম। জানেন না এমন ব্যাপারে যখন তাকে প্রশ্ন করা হয়েছে - বলেছেন জানি না।" 
[ইমাম আল-মুহাসিবীর 'রিসালাতুল মুসতারশিদীন' গ্রন্থের ফুটনোটে ইমাম আব্দুল ফাত্তাহ আবু গুদ্দাহ কথাগুলো উল্লেখ করেছেন।]

------------------------------------------

"তাড়াহুড়োর পরিস্থিতিগুলোতে ধীরস্থির থাকো। মানুষের সাথে মেলামেশায় সুন্দর আচরণ ধরে রাখো। নিজের কোনো কারণে মানুষের ওপর রাগ কোরো না - বরং আল্লাহ্‌র কারণে (আল্লাহ্‌র অবাধ্য হওয়ার কারণে) নিজের ওপর রাগ করো। কারো অন্যায়ের প্রতিদান দিতে গিয়ে নিজে অন্যায় করবে না। নিজের ব্যাপারে ওয়াকিফহাল না থাকা লোককে প্রশংসা করতে যাবে না (কেননা এটি তাকে ভুল বোঝাবে)। অন্যের কাছ থেকে নিজের জন্য আসা প্রশংসাকে পাত্তা দেবে না। কম হাসবে এবং অসার ঠাট্টা তামাশাকে বর্জন করবে। 
নিজের দুঃখ কষ্টকে গোপন রাখবে। সংযম প্রকাশ করবে। মনে সবসময় আল্লাহ্‌র প্রতি আস্থা ও ভরসা ধরে রাখবে। পৃথিবীর স্থূল সমৃদ্ধির অসারতাকে বুঝতে শিখবে এবং নিজের প্রয়োজনগুলোকে সামলে চলবে।  বিপদ যা কিছুই তোমাকে আঘাত করবে - ধৈর্য্য ধারণ করো। আল্লাহ্‌ তোমার জন্য যা বেঁটে দিয়েছেন তাতে সন্তুষ্ট থাকো। আখিরাতের জন্য আল্লাহ্‌র ভালো প্রতিদানের যে প্রতিশ্রুতি সেটার ব্যাপারে স্পষ্ট প্রত্যয় রাখবে - আল্লাহ্‌র শাস্তির ব্যাপারে যে সতর্কতা তার ব্যাপারে সন্ত্রস্ত থাকবে। যা তোমাকে এমনিতেই দেয়া হবে সেটার জন্য উতলা হবে না - আর যা তোমাকে অর্জন করার জন্য তাগিদ দেয়া হয়েছে সেটাকে নষ্ট করবে না। আল্লাহ্‌র যত দান সে জন্য আল্লাহ্‌র কাছে মুখাপেক্ষী থাকো এবং তার কাছে আখিরাতে সুন্দর পরিণতি কামনা করো। 
যে তোমার সাথে অন্যায় করেছে তাকে ক্ষমা করে দাও, যে তোমাকে বঞ্চিত করেছে তাকে দান করো, যে সম্পর্ক ছিন্ন করেছে তার সাথে তুমি সম্পর্ক জুড়ে রাখো। যে তোমাকে ভালোবাসে তাকে আল্লাহ্‌র জন্য ভালোবাসা দাও। নিজের জান ও সম্পদ তোমার কাছের মানুষদের জন্য ব্যয় করো। 
আল্লাহ্‌র যেসব হক তোমার ওপর সেগুলো আদায় করো। যেসব ভালো কাজ করছো সেগুলো যত ভালোই হোক না কেন - তোমার নিজের চোখে যেন বেশি বড় হয়ে না ওঠে। আর যেসব খারাপ কাজ করছো সেগুলোর মধ্যে ছোটটাকেও ছোট করে দেখো না। আর অন্তরের কুপ্ররোচনাগুলোকে বোঝার চেষ্টা করো - কেননা এগুলো থেকে যে মন্দ জন্ম নেবে আল্লাহ্‌র কাছে সেগুলোর জন্য শাস্তি তৈরি আছে।" 
ইমাম আল-মুহাসিবী, "রিসালাতুল-মুসতারশিদীন"

--------------------------------------

শবে কদরের রাতের যেসব চিহ্নের কথা হাদীসে বর্ণিত আছে সে ব্যাপারে সিরিয়ান 'আলেম শায়েখ ড. 'আবদুল কাদের হুসেইন যেসব কথা বলেছেন তার সারসংক্ষেপ এখানে উল্লেখ করছি। 
এসব ব্যাপারে যেসব হাদীস বর্ণিত হয়েছে তার কিছু অথেন্টিক, কিছু আবার অথেন্টিক নয়। কিছু হাদীস থেকে এসেছে আবার কিছু এসেছে মানুষের নিজস্ব চিন্তাভাবনা থেকে। এসব চিহ্নের মধ্যে রয়েছে যে সে রাতে আকাশ থাকবে পরিষ্কার। আবহাওয়া থাকবে নাতিশীতোষ্ণ - বেশি গরম বা ঠান্ডা নয়। মনে রাখা দরকার যে এগুলো খুবই আপেক্ষিক ব্যাপার। বেশি গরম দেশে হয়তো গরম সে রাতে কম থাকবে। আবার ঠান্ডা দেশে ঠান্ডা কম পড়তে পারে। কিন্তু এগুলো একটি সাধারণ বর্ণনা, এর ওপর নির্ভর করে বসে থাকলে হবে না। যদি আপনি সাইবেরিয়ায় থাকেন যেখানে প্রচন্ড শীত কালে রমজান মাস শুরু হয়েছে সেখানে শবে কদরের রাতে শীত কমে যাবে এমন ভেবে বসে থাকার দরকার নেই। একই কথা অত্যন্ত গরম দেশের ক্ষেত্রেও প্রযোজ্য। 
আপনাকে যেটা মনে রাখতে হবে সেটা হোলো আপনার মূল কাজ হচ্ছে সময়টাকে আল্লাহ্‌র নৈকট্য পাওয়ার জন্য কাজে লাগানো। যদি আল্লাহ্‌র এই ইচ্ছেই থাকতো যে তিনি শবে কদরের রাতকে নির্ধারিত করে দিতে চান তাহলে তিনি তাই করতেন। 
মূল বিবেচ্য বিষয় এটা না যে আকাশ পরিষ্কার আছে কিনা। মন পরিষ্কার হওয়াটা জরুরি। সূর্য সে রাতের পর কোমল কিরণ দিচ্ছে কিনা এটা নিয়ে পড়ে না থেকে চিন্তা করুন আপনার অন্তরে কোমলতা এসেছে কিনা, অন্তরে প্রশান্তি এসেছে কিনা। এই রাতের বা রমজান মাসের ইবাদাত তার জন্য কবুল হবে না - যার মনের মধ্যে রয়েছে ক্রোধ বা কুটিলতা। 
নামাজে দাঁড়িয়ে যদি আপনার মনের মাঝে স্থিরতা, প্রশান্তি, স্বস্তি, পরিচ্ছন্নতা খুঁজে পান তাহলে বুঝবেন আল্লাহ্‌র কাছে যাওয়ার মত জায়গায় পৌঁছতে পারছেন। আল্লাহ্‌ সুন্দর নির্মল শান্ত হৃদয়কে ভালোবাসেন। 
নিজেকে ইবাদাতের কাজে বেশি পরিশ্রম, তাড়াহুড়ো করাবেন না। কারণ এমনটা করলে অন্তরের সেই নির্মলতা থাকবে না। বরং অল্প হলেও একটু ঘুমিয়ে নিন। শরীরকে আরাম দিন, মন শান্ত থাকবে, স্থির থাকবে। অভিজ্ঞতা থেকে এটাই দেখেছি আমরা। এমনকি 'উমরার করার সময়ও। আমরা দেখেছি যে দীর্ঘ জার্নি করে 'উমরা করতে যাওয়ার পর মানুষ সাথে সাথেই উমরার কাজ করতে চলে যায়। এতে করে ইবাদাত থেকে যে আধ্যাত্মীক প্রশান্তি পাওয়ার কথা সেটা আর থাকে না। ঘুমিয়ে নিন আধা ঘন্টা, এক ঘন্টা। এরপর উঠে গোসল করুন। মনকে শান্ত করুন, তারপর যান। একই কথা এই কদরের রাতের ব্যাপারেও। সব ইবাদাতের কাজেই। 
মনকে আল্লাহ্‌র দিকে একাগ্র করুন। একটু কুরআন পড়ুন। বেশি করে দোয়া করুন। মা 'আইশার (রা.) কাছে আল্লাহ্‌র নবীর (সা.) ওয়াসিয়ত ছিলো এই রাতে আল্লাহ্‌র কাছে মাফ পাওয়ার ('আফিয়া) জন্য দোয়া করা।  আল্লাহুম্মা ইন্নাকা 'আফুয়্যুন কারীম, তুহিব্বুল 'আফওয়া, ফা'ফু 'আন্নি (হে আল্লাহ আপনি হলেন ক্ষমাকারী মহানুভব, আপনি ক্ষমা করতে ভালোবাসেন, অতএব আমাকে ক্ষমা করে দিন)। এই তো - এই রাতে আল্লাহ্‌র কাছে মাফ চাইতে হবে - দুনিয়ার জন্য, আখিরাতের জন্য। 
যেসব 'আলেমদের সাথে আমরা ওঠবস করেছি তারা এভাবে কদরের রাতকে চিহ্নিত করার ব্যাপারে ব্যস্ত ছিলেন না। তারা বলতেন রমজান মাস হচ্ছে রোজা রাখা ও নামাজ পড়ার মাস। রমজান মাস এসেছে - ব্যাস রোজা রাখো, নামাজ পড়ো। রমজান মাসের শুরু থেকে শেষ পর্যন্ত এই করে যেতে পারলে শবে কদরকে মিস করার তো কোনো সুযোগ নেই। 
মোদ্দা কথা হোলো এই সময়টায় অলসতা না করা। আল্লাহ্‌ চান আপনি এই পুরো সময়টাকে তার দিকে প্রত্যাবর্তন করার কাজে লাগান। শবে কদরের চিহ্ন হচ্ছে এটাই - পরিচ্ছন্নতা - অন্তরের।

-------------------------------------------

"মনে রেখো ঈমানের সাথে ধৈর্য্যের সম্পর্ক হচ্ছে দেহের সাথে মাথার মত। মাথা কাটা পড়লে দেহটাও আর থাকে না। যখন এমন কোনো কথা শোনো যা তোমার আত্মসম্মানকে আঘাত করে তোমাকে রাগিয়ে তোলে -  মাফ করে দাও এবং উপেক্ষা করো - এমনটা করতে পারাটা খুবই বড় একটি গুণ। 'উমার (রা.) বলেছেন: 'যে আল্লাহ্‌কে ভয় করে সে তার ক্রোধকে প্রকাশ পেতে দেয় না, আর যে আল্লাহ্‌র ব্যাপারে সচেতন থাকে সে যা ইচ্ছে তাই করে বেড়ায় না। যদি বিচারের দিন না থাকতো, তাহলে তোমরা যা দেখতে পাচ্ছো তার চেয়ে ভিন্ন সব ব্যাপার হতে থাকতো'।
নিজের আসল লক্ষ্যের যত্ন নাও। অন্যের ভুল না ধরে নিজের দোষত্রুটির পরিচর্যা করো। এজন্য বলা হয়: একজন মানুষের দোষ হিসেবে এটাই অনেক যে - যে ভুল তার নিজেরই হয় সেটা তার কাছে গোপন থাকলেও অন্যদের ক্ষেত্রে একই ভুল তার কাছে ঠিকই ধরা পড়তে থাকে, অথবা নিজে যা সে করে তা অন্যকে করতে দেখলে তার রাগ উঠে যায়, আশেপাশের মানুষকে সে কষ্ট দেয় এবং মানুষের ব্যাপারে সেসব কথা বলতে থাকে যা নিয়ে তার নিজের মাথা ঘামানোর দরকার নেই।" 
ইমাম আবুল-হারিস আল-মুহাসিবী, "রিসালাতুল-মুসতারশিদীন"

-----------------------------------------

"আল্লাহ্‌কে মানতে গিয়ে যদি মানুষকে অমান্য করতে হয় - করবে, মানুষকে মানতে গিয়ে আল্লাহ্‌র অবাধ্য হবে না। আল্লাহ্‌র জন্য কিছু করতে গেলে প্রচেষ্টার কিছু বাকি রাখবে না। আর আল্লাহ্‌র জন্য করেছো বলেই নিজের ব্যাপারে বেশি সন্তুষ্ট হয়ে পড়বে না। 
যখন নামাজের জন্য দাঁড়াবে তখন পুরো শরীর, জিভ ও মনকে একাগ্র করবে। আল্লাহ্‌ যাকাত হিসেবে যা তোমার ওপর ধার্য্য করেছেন তা দিতে আগ্রহ ও কর্মতৎপরতা নিয়ে এগিয়ে যাবে। রোজা রাখার সময় রোজাকে বাঁচিয়ে চলবে মিথ্যে কথা ও পরনিন্দা থেকে দূরে থেকে। 
প্রতিবেশি, গরীব মানুষ ও আত্মীয়স্বজনের হক আদায় করবে। পরিবারকে আদব কায়দা শেখাবে। অধীনস্থদের সাথে নমনীয় থাকবে। সব আচরণে সমতা ও ইনসাফ বজায় রাখবে যেমনটা তোমার রব নির্দেশ করেছেন। যখন তোমাকে কোনো ভালো কাজে ডাকা হবে দ্রুত ছুটে যাবে সেটি করতে। আর যে কাজের ভালো হওয়ার ব্যাপারে মনে সন্দেহ দেখা দেবে সেটি পরিহার করবে। 
ভুলে জড়িয়ে পড়া গুনাহগার ব্যক্তিদের সাথে দয়ালু আচরণ করবে। ঈমানদারদের সদুপদেশ দিতে কার্পণ্য করবে না। আর যেখানেই, যে অবস্থায়ই থাকো না কেন - সবসময় সত্য কথা বলবে। আর বেশি বেশি হলফ করবে না বা কসম কাটবে না - এমনকি যদি সত্যিও বলে থাকো। 
সঠিক পক্ষে থাকলেও অযথা বিতর্কে জড়াবে না। যুক্তিতর্কে বাগাড়ম্বর করা থেকে বিরত থাকো যতই বাগ্মী হও না কেন। দ্বীন বা ধর্মের মধ্যে অহেতুক কষ্ট বা কাঠিন্য তৈরি করবে না যতই জ্ঞান থাকুক। প্রতিটি কথা ও কাজে জ্ঞানকে প্রাধান্য দেবে, জেনে বুঝে অগ্রসর হবে।" 
ইমাম আবুল-হারিস আল-মুহাসিবী, "রিসালাতুল-মুসতারশিদীন"

---------------------------------------

লাইলাতুল কদর কি আপনি মিস করতে পারেন? 
পারেন যদি লাইলাতুল কদরকে ধরার নিয়তই আপনার না থাকে। যদি সংকল্প থাকে এবং আপনি আপনার সাধ্যমত চেষ্টা করে যান কখনই মিস হবে না। 
যদি এমন হয় যে রমজান মাসের শেষ দশ রাতই ঠিকমতো লাইলাতুল কদর পাওয়ার সংকল্প ছিলো আপনার কিন্তু কোনো এক অনিবার্য কারণে যে রাতটি কদরের রাত সে রাতে তেমন কিছু করতে পারলেন না। হতে পারে সেটি কোনও বেজোড় রাত যে রাতের ব্যাপারে বেশি তাগাদা এসেছে হাদীসে। অথবা ২৭ তম রাত, বেশ কজন সাহাবির বক্তব্য এসেছে যার ব্যাপারে। অথবা যে কোনো রাত যেটি কদরের রাত বলে সন্দেহ হচ্ছে আপনার। 
সিরিয়ান স্কলার শায়েখ আবদুল কাদির হুসেইন এ ব্যাপারে সুন্দর কথা বলেছেন। ধরুন কোনো এক ব্যক্তি তার বাসায় একটি নির্দিষ্ট দিন বহু লোককে দাওয়াত দিলেন। মেহমানদের মাঝে কেউ কেউ ভুল বুঝে সেই দিন না এসে পরের দিন এসে উপস্থিত হলেন। যদি সেই ব্যক্তি অবস্থাসম্পন্ন, দয়ালু ও উদারমনা হয়ে থাকেন তিনি কি ভুল দিনে আসা মেহমানদের ফিরিয়ে দেবেন?  
আল্লাহ্‌ হচ্ছেন সবচেয়ে ধনী, দয়ালু ও মহানুভব। আর রমজান মাসে আমরা সবাই তার অতিথি। 
সুতরাং সংকল্প ঠিক রেখে আল্লাহ্‌র আতিথ্য গ্রহণ করুন এবং নিজের মত  চেষ্টা করে যান। বাকিটা আল্লাহ্‌ দেখবেন। আল্লাহ্‌ই দেখেন। 
"আল্লাহ্‌র করুণা থেকে নিরাশ হয়ো না, আল্লাহই সকল পাপ ক্ষমা করে দেন। তিনি তো সর্বোচ্চ ক্ষমাশীল, অত্যন্ত দয়াময়।" [সূরা জুমার ৫৩]

---------------------------------------

"তোমার যে বন্ধুটি জুলুমের শিকার হচ্ছে তাকে সাহায্য করো। যদি সে নিজেই জুলুম করে তাহলে তাকে সঠিক ও সত্যের পথে ফিরিয়ে আনো। তোমার কাছে তার যা কিছু পাওনা আছে ফিরিয়ে দাও। তার কাছে তোমার পাওনা থাকলে সেটা চাইতে বাড়াবাড়ি কোরো না। ঋণগ্রস্থ ব্যক্তির জন্য সহজ করে দাও। বিধবা ও এতিমদের সাথে দয়া করো। ধৈর্য্যধারণকারী দরিদ্রদের সম্মান করো। ধনী অথচ বিপদগ্রস্থ ব্যক্তিদের প্রতি সহানুভূতিশীল হও। কারও জীবনে ভালো কিছু হলে সেটার জন্য তাকে হিংসে করবে না। কারও অবর্তমানে তাকে নিয়ে মন্দ কথা বলবে না। 
অন্যের ব্যাপারে খারাপ ধারণা রাখা থেকে নিবৃত্ত হও এই ভয় মাথায় রেখে যে আখিরাতে তোমাকে এ ব্যাপারে জিজ্ঞেস করা হবে। মানুষের ব্যাপারে ভালো ধারণা করার জানালা খুলে দাও সুন্দর চিন্তা ও ব্যাখ্যা তৈরি করে। লোভ ও উচ্চাকাংক্ষার দরজা বন্ধ করে দাও পৃথিবীর জীবনের পরিণতি ও অসারতাকে মাথায় এনে। সত্যিকারের ধনদৌলতের জন্য জায়গা করে দাও যা পেয়েছো তা নিয়ে সন্তুষ্ট থাকতে শিখে।" 
ইমাম আবুল-হারিস আল-মুহাসিবী, "রিসালাতুল মুসতারশিদীন"

---------------------------------------

"বুদ্ধিমান আল্লাহ্‌ভীরু মানুষের সাথে মেলামেশা করো, দূরদৃষ্টিসম্পন্ন জ্ঞানী ব্যক্তির সাথেই ওঠাবসা করো। নবীকে (সা.) জিজ্ঞেস করা হয়েছিলো: 'বন্ধুত্বের জন্য সবচেয়ে ভালো কে?' তিনি বলেন: 'যার চেহারা তোমাদের আল্লাহ্‌র কথা স্মরণ করিয়ে দেয়, যার কথা তোমাদের জ্ঞান বৃদ্ধি করে এবং যার কাজ তোমাদের পরকালের কথা মনে করিয়ে দেয়'।" 
ইমাম আবুল-হারিস আল-মুহাসিবী, "রিসালাতুল-মুসতারশিদীন" 
[হাদীসটি বর্ণিত হয়েছে মুসনাদ আবু য়া'লা ও মুসনাদ 'আবদ বিন হুমায়দ-এ।]

---------------------------------------

বান্দার জীবনে এমন দুই রাক'আত নামাজ আসবে যখন সে বুঝবে আল্লাহ্‌ ছাড়া আসলে তার কেউ নেই,  যত পাওয়া আর না পাওয়া সবই আল্লাহ্‌র অনুগ্রহ কেবল। 
বহু নামাজ ও জীবনের পর হয়তো আসে ঐ দুই রাক'আত।

--------------------------------------

"অন্যের ব্যাপারে খারাপ ধারণা করা থেকে অন্তরকে বাঁচিয়ে চলো সুন্দর ব্যাখ্যা ও অজুহাত তৈরি করে। হিংসেকে দমন করো উচ্চাকাঙ্ক্ষাকে কমিয়ে আনার মাধ্যমে। অহংকারকে নাকচ করো আল্লাহ্‌র ক্ষমতা ও বড়ত্বকে স্মরণ করে। এমন সব কাজ থেকে দূরে থাকো যার জন্য তোমাকে পরে দুঃখিত হতে হবে। এমন সব পরিস্থিতিকে এড়িয়ে চলো যা তোমাকে অহেতুক কষ্টে ফেলে দেবে। আল্লাহ্‌ ও তার রাসূলকে (সা.) অনুসরণ করার মাধ্যমে ধর্মকে ধরে রাখো। আল্লাহ্‌র দেয়া যেসব আমানত সেগুলো পূরণ করো জ্ঞান অর্জনের মাধ্যমে। ধীরস্থির মানুষদের ব্যবহার ও আচরণ নিজের চরিত্রে আনার মাধ্যমে ইন্টেলেক্টকে রক্ষা করে চলো। প্রতিটি জায়গায় ধৈর্য্য ধারণ করো, আর স্বতন্ত্র থাকো আল্লাহ্‌কে স্মরণ করার মাধ্যমে। জীবনের প্রতিটি অনুগ্রহের জন্য আল্লাহ্‌র কাছে কৃতজ্ঞতা প্রকাশ করো। 
প্রতিটি বিষয়ের জন্য আল্লাহ্‌র সাহায্য চাও, প্রতিটি অবস্থায় তোমার পক্ষে আল্লাহ্‌র হস্তক্ষেপ কামনা করো। আল্লাহ্‌ তোমার জন্য যা চেয়েছেন সেটিকে প্রতিরোধ করা ছেড়ে দাও। যেসব কাজ সম্পন্ন করার পর তুমি চাও যে আল্লাহ্‌র সাথে দেখা হোক সেসব কাজ নিজের ওপর চাপিয়ে দাও। আর যেসকল জিনিস তুমি অন্যের মাঝে দেখতে অপছন্দ করো সেটা নিজের চরিত্র থেকে সরিয়ে দাও। যে সঙ্গী প্রতিদিন তোমাকে আরও ভালোর দিকে এগিয়ে দেয় না তার সঙ্গ ছেড়ে দাও। আর মানুষের সাথে আচরণে উদারতা ও ক্ষমাসুন্দর হওয়াকে অবলম্বন করো।"
ইমাম আবুল-হারিস আল-মুহাসিবী, "রিসালাতুল-মুসতারশিদীন"

--------------------------------------

"তাউসকে এক ব্যক্তি বললেন: 'আমাকে কোনো ভালো উপদেশ দিন।' 
তাউস* বললেন: 'আমি তোমাকে এই উপদেশ দিচ্ছি যে তুমি আল্লাহ্‌কে এমন ভাবে ভালোবাসবে যেন আর কোনো কিছুই তোমার কাছে তার চেয়ে বেশি ভালোবাসার না হয়। আর তাকে ভয় করবে এমন ভাবে যেন আর কোনো কিছুই তোমার কাছে তার চেয়ে বেশি ভয় পাওয়ার মত না থাকে। আল্লাহ্‌র কাছে এমন ভাবে আশা রাখবে যেন সেই আশা তোমার ও সেই ভয়ের মাঝে প্রশমন তৈরি করে (যাতে ভয় তোমাকে অপারগ ও হতাশ করে না ফেলে)। মানুষের জন্য সেটাই চাইবে যা তুমি নিজের জন্য চাও। এবার উঠে দাঁড়াও কেননা আমি তোমার জন্য তাওরাত, ইনজিল, যাবুর ও কুরআনের জ্ঞানকে একত্রিত করে দিয়েছি।" 
ইমাম আবুল-হারিস আল-মুহাসিবী, "রিসালাতুল-মুসতারশিদীন"
*তাউস বিন কায়সান (মৃ: ১০৬ হি.) ছিলেন পারস্য পরিবারের সন্তান। তিনি সাহাবীদের পরবর্তী প্রজন্মের বড় স্কলারদের একজন। তার শিক্ষকদের মাঝে ছিলেন যায়েদ বিন সাবিত (রা.), 'আইশা (রা.), যায়েদ বিন আরকাম (রা.), ইবন 'আব্বাস (রা.) প্রমুখ। বিশেষ করে ইবন 'আব্বাসের (রা.) সাথে দীর্ঘ সময় কাটান।

----------------------------------------

"জেনে রাখো, যে ব্যক্তির জন্য আল্লাহ্‌ দারিদ্র্য ঠিক করে রেখেছেন তার প্রাচুর্য্যের প্রতি ভালোবাসা হোলো আল্লাহ্‌র নির্ধারিত ভাগ্যের ব্যাপারে অসন্তুষ্টি। আর যে ব্যক্তিকে আল্লাহ্‌ ধনী করেছেন তার দারিদ্র্যকে পছন্দ হওয়া হোলো বাড়াবাড়ি। এ দুইই আদতে ধারণার স্বল্পতাপ্রসূত কৃতজ্ঞতার অভাব এবং জ্ঞানের সংকীর্ণতার কারণে সময়ের অপচয়। 
কেননা ধনী ব্যক্তির ঈমানের অভাব দারিদ্র্য দিয়ে সংশোধিত হবে না আর দরিদ্র ব্যক্তির ঈমানের অভাবও ধনদৌলত দিয়ে মিটবে না। যেমনটি হাদীসে এসেছে যে আল্লাহ তা'আলা বলেছেন, 'আমার বান্দাদের মাঝে রয়েছে সে ব্যক্তি যার ঈমান দারিদ্র্য ছাড়া ঠিক থাকবে না, যদি তাকে আমি ধনী করি তাহলে এই প্রাচুর্য্য তাকে নষ্ট করে দেবে। আবার এমন ব্যক্তিও রয়েছে ধন ছাড়া যার ঈমান ঠিক থাকবে না, যদি তাকে আমি দারিদ্র্য দিই তবে সেটি তাকে নষ্ট করে দেবে।' 
একই কথা প্রযোজ্য শারীরিক সুস্থতা ও অসুস্থতার ক্ষেত্রেও। 
যে ব্যক্তি আল্লাহ্‌কে চেনে সে কখনই আল্লাহ্‌র প্রতি অভিযোগ দায়ের করবে না। আর যে ব্যক্তি বুঝতে পেরেছে যে সব কিছুই আল্লাহ্‌র তরফ থেকে - সে আল্লাহ্‌র দেয়া নিয়তি নিয়ে সন্তুষ্ট থাকবে। আর যদি তার একান্তই জ্ঞান না থাকে তাহলে তার জন্য কুরআনের এই আয়াতটিই যথেষ্ট, 'এবং তোমার রব তার ইচ্ছে অনুযায়ী সৃষ্টি করেন এবং বেছে নেন, তাদের কোনো অভিমত থাকে না (এতে)।' [আল-কাসাস: ৬৮]" 
ইমাম আবুল-হারিস আল-মুহাসিবী, "রিসালাতুল-মুসতারশিদীন"

-------------------------------------------

"তোমার কথা তাকে শুনিয়ো না যার আগ্রহ নেই শোনার, আর তার কাছে তোমার ধর্মের কথা বলার দরকার নেই - যে ধর্মকে তোমার কাছে অপছন্দনীয় করে তুলতে চায়। এমন সব সমস্যার দিকে নিজেকে ঠেলে দেবে না যার মুখোমুখি হওয়ার ক্ষমতা তুমি রাখো না। নিজের ব্যক্তিসম্মানকে মর্যাদা দাও তার থেকে দূরে থেকে যে এটিকে ছোট করে। চারিত্রিক নীচতা থেকে নিজের লক্ষ্যকে মুক্ত করো। বিশ্বস্ত কেউ ছাড়া কারও সাথে বন্ধুত্ব করবে না। 
নিজের গোপন ব্যাপারগুলোকে সব মানুষের সামনে প্রকাশ করে বেড়াবে না। কোনো ব্যক্তির সাথে ওঠাবসায় তার নিজস্ব অবস্থান ও পরিস্থিতিকে ডিঙিয়ে যেও না এবং তাকে এমন জ্ঞান দিতে যেও না যা বোঝার মত বুদ্ধি সে রাখে না। আর এমন বিষয়ে নাক গলাতে যাবে না যার জন্য তোমাকে ডাকা হয়নি।" 
ইমাম আবুল-হারিস আল-মুহাসিবী, "রিসালাতুল-মুসতারশিদীন"

-------------------------------------------

সুন্দর মৃত্যুর জন্য দোয়া করা উচিৎ
------------------------------------
বহু মৃত্যু সংবাদের মাঝে একটি মৃত্যু আমাকে বিশেষ ভাবে নাড়া দিয়েছে। কিছু দিন আগে পলিটিকাল সায়েন্সের প্রফেসর ড. তারেক শামসুর রেহমান মারা গেলেন। ২০১৮ সালে বার্লিনে আমার প্রথম ট্রিপটিতে বাংলাদেশের যে ছজন গিয়েছিলেন জার্মান সরকারের আমন্ত্রণে তাতে তারেক স্যার ছিলেন। 
সেই গ্রুপে তিনি ছিলেন সবচেয়ে পরিচিত মুখ এবং আমি সবচেয়ে অপরিচিত। কিন্তু সেটা তার আচরণে একদমই প্রকাশ পায়নি বরং অত্যন্ত উদার ও বন্ধুত্বপূর্ণ আচরণ পেয়েছি তার কাছে। তিনি বার্লিনে মাথায় দেয়ার মত কিছু নিতে ভুলে গিয়েছিলেন। আমার কাছে থাকা দুটি মাংকি ক্যাপের একটি তাকে দিই। তার ট্রিপ শেষে আমেরিকায় (খুব সম্ভবত) মেয়ের কাছে বেড়াতে যাওয়ার কথা। তিনি আমাকে ক্যাপ ফেরত দিতে এলে আমি তাকে সেটি রেখে দিতে বলি অ্যামেরিকা ট্রিপের জন্য। খুব খুশি হন এতে। হয়ত তার বাড়িতে সেই ক্যাপটিও রয়ে গেছে। 
তারেক স্যার একা মারা গেছেন এবং বাড়ি ভেঙে তার মরদেহ উদ্ধার করতে হয়েছে - এটা দেখে আমারও খুব খারাপ লেগেছে, বিশেষ করে তাকে ব্যক্তিগত ভাবে চিনতাম বলে। আর ব্যক্তিগত ভাবে কোনো এক কারণে আমারও এরকম ভয় করে এরকম মৃত্যু যদি আমার হয়। মৃত্যু একা বা দোকা হওয়া নিয়ে আমার চিন্তা নয়, কিন্তু আমার পঁচতে শুরু হওয়া মৃতদেহ কাউকে বের করে আনতে হচ্ছে - এই চিন্তা আমাকে স্বস্তি দেয় না। বেঁচে থাকা অবস্থায় বা মৃত - অন্যের অসুবিধা যত কম হয় ততই ভালো। 
তারেক স্যারের এই মৃত্যুর ধরণ আমার এবং আমি নিশ্চিত সবারই খারাপ লেগেছে। তবে মনে রাখা দরকার যে বাহ্যিক ভাবে মৃত্যুর নির্দিষ্ট রূপ আমাদের কাছে কেমন লাগলো তার ওপর মৃত্যুর সুন্দর বা কুৎসিত হওয়া নির্ভর করে না। বহু ভালো মানুষ গুম খুন হয়ে লাপাত্তা হয়ে যাচ্ছেন - আমরা কখনও জানবোও না তাদের মরদেহের কী হয়েছে - তার মানে কি এই মৃত্যু নিজে থেকে খারাপ? বাইরে থেকে আমাদের যেমনই লাগুক?
তবে যে ব্যাপারটি এই পোস্টে আমি বলতে চাচ্ছি সেটি হোলো এই যে একটি সুন্দর মৃত্যু বা সুন্দর শেষ - সেটা বস্তুগত অর্থে যাই হোক - আমাদের সবারই কাম্য হওয়া উচিৎ এবং সেজন্য আল্লাহ্‌র কাছে বিশেষ করে দোয়া করা দরকার প্রতিটি মুসলিমের। দুটি কারণে এই ব্যাপারটি আরও তাৎপর্যপূর্ন। এক, কোভিডের কারণে আমরা মৃত্যুকে খুব কাছে থেকে দেখছি। যে কোনও সময়ই আমাদের চলে যেতে হতে পারে - এই কথা আমাদের প্রায়ই বলতে শোনা যায় কিন্তু এর এত বাস্তব অনুভূতি আমাদের নিশ্চয়ই আগে হয়নি। 
দ্বিতীয় কারণটি হোলো এই যে রামাদান মাসের শেষ দশ রাত একদম নিকটে চলে এসেছে - যার একটি হোলো শবে কদর। এই দশ রাত আমাদের খুব ভালোভাবে ব্যবহার করতে হবে আল্লাহ্‌র নৈকট্য অর্জনের জন্য - আল্লাহ্‌র কাছে বিশেষভাবে আমাদের চাওয়া পাওয়াগুলো তুলে ধরার জন্য। 
আর সেই দোয়া কেবল সুন্দর জীবনের জন্য নয় - সুন্দর মৃত্যুর জন্যও। সুন্দর মৃত্যুও একটি আকাঙ্ক্ষা করার বিষয়, জরুরি একটা প্রয়োজন। এর গুরুত্ব সুন্দর জীবনের চেয়ে কম নয় - বরং বেশি। আল্লাহ্‌ যেহেতু সব কিছুরই দেয়ার মালিক তাই তিনি নিঃসন্দেহে সুন্দর জীবনের মত করে সুন্দর মৃত্যুও দিতে পারেন। 
আমাদের অনেকের ধারণা সুন্দর ও আকাঙ্ক্ষার জিনিস হতে পারে কেবল পৃথিবীর জীবন এবং আখিরাতের জান্নাত। কিন্তু এ ব্যাপারে কুরআন ও নবী মুহাম্মাদের (সা.) সকল বক্তব্য ঘাঁটলে আপনি বুঝবেন যে আপনার অনন্ত জীবন নিরবচ্ছিন্ন সুন্দর হতে পারে - যার মাঝে রয়েছে সুন্দর মৃত্যু, সুন্দর কবরের জীবন, সুন্দর পুনরূত্থান, সুন্দর বিচার ও সুন্দর পরিণতি। 
পৃথিবীর জীবনে বরং বহু কষ্ট, দুশ্চিন্তা, রোগ, বিচ্ছেদ আমাদের পর্যদুস্ত করবে - যেমন আল্লাহ্‌র নবীকে (সা.) পর্যন্ত করেছিলো - মৃত্যুর আগ পর্যন্ত। কিন্তু আপনি যদি ঈমান এনে থাকেন - আল্লাহ্‌র ওপর এবং তার নবীর (সা.) ওপর - তাহলে আপনার জানার কথা এবং জানা উচিৎ - ঈমানদার ও সৎকর্মশীল ভালো মানুষের জন্য মৃত্যু থেকে শুরু করে - পরবর্তী সবকিছু - সুন্দর ও সুখের। এর জন্য কি একজন ঈমান আনা মানুষের বিশেষ করে দোয়া করা উচিৎ নয়? 
আল্লাহ্‌ তারেক স্যারকে সেই সুন্দর সমাপ্তি দিন এবং আমাদেরকেও তা দিন। মৃত্যু যেহেতু আসবেই, সেটা সুন্দর হোক।

----------------------------------------------

"অন্তরকে নষ্ট করার মূলে রয়েছে নিজের হিসেব করতে না পারা এবং অতি উচ্চাকাঙ্ক্ষায় মজে যাওয়া। যদি তুমি অন্তরকে ঠিক করতে চাও তাহলে নিজের ইচ্ছে ও ভাবনাগুলোর সামনে দাঁড়াও। এর মাঝে যেগুলো আল্লাহ্‌র জন্য সেগুলো ধরে রাখো আর যা কিছুই তাকে বাদ দিয়ে সেগুলো ছেঁটে ফেলো। উচ্চাকাঙ্ক্ষাকে দমন করো নিয়মিত মৃত্যুকে স্মরণ করার মাধ্যমে।" 
ইমাম আবুল হারিস আল-মুহাসিবী, "রিসালাতুল-মুসতারশিদীন"

---------------------------------------------

"নিজের পাপ ছাড়া অন্য কিছুকে ভয় কোরো না, নিজের রব ছাড়া অন্য কিছুর কাছে প্রত্যাশা রেখো না। যে জানে না সে যেন জিজ্ঞেস করতে লজ্জা না করে - যাতে সে জানতে পারে। আর যাকে জিজ্ঞেস করা হয়েছে সে যেন লজ্জা না করে - না জানা বিষয়ে 'জানি না' বলতে।" - 'আলী (রা.)
'রিসালাতুল মুসতারশিদীন', ইমাম আবুল-হারিস আল-মুহাসিবী

--------------------------------------------

পাঁচ বছর আগে আমরা একবার মালয়েশিয়া ঘুরতে গিয়েছিলাম। কুয়ালা লামপুরে সঠিক শহরে পৌঁছেও আগে থেকে ঠিক করে রাখা হোটেলটি খুঁজে পাচ্ছিলাম না (হাসির সময় নয়, কিন্তু হোটেলের নাম ছিলো করোনা ইন)। এক দক্ষিণ ভারতীয় হিন্দু ট্যাক্সি ড্রাইভার আমাদের রাস্তায় দেখে বুঝতে পারে আমরা পথ হারিয়ে ফেলেছি। সে আমাদের ট্যাক্সিতে তুলে নিয়ে হোটেলটি খুঁজে বের করে নামিয়ে দেয়। একটি টাকাও নেয়নি। 
আমার কাছে এই ট্যাক্সি ড্রাইভারটি হচ্ছে ভারত। ভারতের অধিকাংশ মানুষ এরকমই। হ্যাঁ জাত্যাভিমান ও ধর্ম নিয়ে রাজনীতি পৃথিবীতে সবসময় ছিলো, থাকবে এবং সময় সুযোগ পেলে তার বিশ্রী চেহারা দেখাবে। এটাকে ধ্রুব ধরে বসে থাকলে হবে না কেননা এটা ধ্রুব নয়। মানুষের ক্ষমতা রয়েছে সামাজিক ক্ষুদ্রতার ওপরে ওঠার। আল্লাহ্‌ আমাদের সে সুযোগ করেও দেন প্রায়ই। যেমন এখন দিয়েছেন। 
আপনারা দেখেছেন ভারতের এক পুলিশ মুসলিম রোজাদারদের কাছে মিনতি করছেন দোয়া করার জন্য। এটা দেখে আমার মনে পড়ে গেছে এক হিন্দু বন্ধুর বাসায় নামাজের সময় একটু জায়গা করে দিতে বলেছিলাম। সে বাসার আন্টি দ্রুত ড্রয়িং রুমে জায়গা করে দিলেন এবং সেখানে থাকা মুর্তিগুলো সরিয়ে দিলেন। আমি যখন নামাজ পড়তে ঢুকবো আন্টি আস্তে করে বললেন - "বাবা, আমাদের জন্যও দোয়া কোরো।" 
একজন অমুসলিম ব্যক্তি আপনার কাছে দোয়া চাইছেন - ধর্ম ও মানবতার পাশাপাশি আসার এত সুন্দর উদাহরণ আর হয় কি? আমি সব মুসলিম বন্ধুকে অনুরোধ করছি আমরা যেন সমস্ত বিশ্বের জন্য এবং বিশেষ করে ভারতের জন্য দোয়া করি। বড় হয়ে ওঠার এই সুযোগটি যেন আমাদের হাত ফস্কে না যায়। আমাদের দোয়া যেন আমাদের রাজনীতির শিকার না হয় একদমই। যে দোয়া সাত আসমান ছাড়িয়ে মহান আল্লাহ্‌র কাছে গিয়ে পৌঁছায় সেই দোয়ায় কার্পণ্য কীসের? 
করোনা শিক্ষা বটে। সেই শিক্ষা শুধু ভারতের নয়, অমুসলিমের নয়। মুসলিমেরও এবং গোটা জাহানের। আল্লাহ্‌র শিক্ষায় প্রতিশোধ থাকে না, প্রতিশোধ থাকে কেবল আমাদের চিন্তায়। আল্লাহ্‌ অহংকারীকে শাস্তি দেন, আর্ত মানবতাকে নয়। ভারত আমাদের পর নয়, আমরাই ভারত, আমরাই গোটা বিশ্ব। আমাদের বৈশ্বিক মানবতাকে আরেকবার চেনার মাধ্যমে যদি আমাদের একে অপরকে বোঝার আকুতি তৈরি হয়  - তাহলে করোনার পুরোটা মন্দ নয়। 
মুসলিমরা যেন সেই ভারতীয় ট্যাক্সি ড্রাইভারটির চেয়ে ছোট না হয়। গোটা ভারত তাদের দোয়ায় থাকুক।

--------------------------------------------
